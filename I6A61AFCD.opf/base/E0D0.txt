༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1AC364
n/a
ImageGroup:
ISBN:
12PD17984
9787802535220
Title:
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
rje btsun chos kyi rgyal mtshan gyi gsung 'bum/
Author:
Descriptor:
Original Publication:
Place:
Publisher:
||n/a
n/a
gangs can khyad nor dpe tshogs/;268_281
pe cin/
krung go'i bod rig pa dpe skrun khang/
2012
Date:
Volume:
14
Total Volumes:
TBRC Pages:
In/a
Introductory Pages:
Text Pages:
n/a
Scanning Information:
Scanned at Tibetan Buddhist Resource Center, Southwest University of Nationalities,
Chengdu, China.



གངས་ཅན་ཁྱད་ནོར།
་
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
）
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ།།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
༣ སྐྱེ་
3ལོ
ངའི་
་་
ཁྱད་ནན་།
RETRsgy，
ཀྲུང་གོའི་བོད་རིག་པ་དཔེ་སན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



དེབ་དང་པོར། གྲུབ་མཐའ་དང་། དོན་བདུན་ཅུ། ས་ལམ། མཁས་གྲུབ་རིན་ པོ་
ཆེའི་རྣམ་ཐར་བཅས། །
དེབ་གཉིས་པར། ཚད་མ་རྣམ་འགྲེལ་གྱི་དོན་འགྲེལ་རྒྱལ་ཚབ་དགོངས་པ་རབ་
གསལ་བློ་གསལ་མགུལ་རྒྱན་དང་
། འབྲས་རྟོག་གཉིས་པ་དང་གསུམ་པའི་མཐའ་དཔྱོད།
ལེའུ་བཞི་པའི་མཐའ་དཔྱོད། མཉན་བྱའི་ཟུར་བཀོལ། |
དེབ་གསུམ་པར། ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་སྐབས་དང་
པོའི་སྤྱི་དོན།
དེབ་བཞི་པར། སྐབས་གཉིས་པ་ནས་སྐབས་བཞི་པའི་བར་གྱི་སྤྱི་དོན།
དེབ་ལྔ་པར། སྐབས་ལྔ་པ་ནས་སྐབས་བརྒྱད་པའི་བར་དང་ཆོས་སྐུའི་སྤྱི་དོན།
དེབ་དྲུག་པར། སྐབས་དང་པོའི་མཐའ་དཔྱོད་མཁས་པའི་མགུལ་རྒྱན།
དེབ་བདུན་པར། སྐབས་གཉིས་པ་ནས་བརྒྱད་པའི་བར་དང་འགོག་སྙོམས་ཀྱི་
མཐའ་དཔྱོད།
དེབ་ བརྒྱད་ པར། དྲང་ ངེས་ སྤྱི་ དོན་ རྒོལ་ངན་ཚར་ གཅོད་ དང༌། དྲང་ངེས་
མཐའ་དཔྱོད། དགེ་འདུན་ཉི་ཤུའི་སྤྱི་དོན། དགེ་འདུན་ཉི་ཤུའི་མཐའ་དཔྱོད།
དེབ་ དགུ་ པར། རྟེན་ འབྲེལ་ གྱི་ སྤྱི་ དོན་ དང༌ ། རྟེན་ འབྲེལ་ གྱི་ ཐལ་ འཕྲེང་།
བསམ་གཟུགས་ཀྱི་མཐའ་དཔྱོད།
དེབ་བཅུ་པར། དབུ་མའི་སྤྱི་དོན། །
དེབ་བཅུ་གཅིག་པར། དབུ་མ་འཇུག་པའི་མཐའ་དཔྱོད།
དེབ་བཅུ་གཉིས་པར། ཀར་ལན་ཀླུ་སྒྲུབ་དགོངས་རྒྱན། གོ་ལེན་དང་ཤཱཀ་ལན།
དེབ་བཅུ་གསུམ་པར། འདུལ་བའི་སྤྱི་དོན། །
དེབ་བཅུ་བཞི་པར། མཛོད་ཀྱི་སྤྱི་དོན་བཅས་བཞུགས་སོ། །
ཀྱི་གནས་



གངས་ཅན་ཁྱད་ནོར། །
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
བྱད་ནོར།
TIཔ9
ཀྲུང་གོའི་བོད་རིག་པ་དཔེ་སྐྲུན་ཁང་།



责任编辑:聪博
图书在版编目(CIP)数据
杰尊确吉坚赞文集:全14册:藏文/(明)杰尊确吉
坚赞著,- - 北京:中国藏学出版社,2012.12
(慧宝系列丛书)
ISBN 978-7-80253-572-5
1.0杰… I.O杰… [.0杰尊确吉坚赞(1469~1544)
- 文集 - 藏语喇嘛宗 - 文集 - 藏语 V.DB946.6-53
中国版本图书馆CIP数据核字(2013)第00882号
慧宝丛书
杰尊确吉坚赞文集
第1/14卷
西藏色昭佛教古籍编委会整理
中国藏学出版社出版发行
(北京北四环东路131号)
北京洲际印刷有限责任公司印刷
开本:787mm× 1092mm 1/16 总印张:364.75
2012年12月第1版 2012年12月第1次印刷
印数:0001—3000册
ISBN 978-7-80253-572-5/B.157
本文集定价(1-14册):728.00元



ར་
༄༅། །རྗེ་བཙུན་ཆོས་ཀྱི་རྒྱལ་མཚན་ཞབས། །



པ་
1: གདུལཚཉིདའ༥བཅསཅུད། སྐྱང་ཚད་ཡོད་འདས་མཁལགས། །ངལrwཔའིnaཚམཚེས་ཀྱི་གཤuཉིན་ལབ༌པ་གཉིས་ལ་འཚོལའི་
ཙམའིl།བློ་གསར་བོད་ལུགས་སམ་ནད་པ་ལགས་གཅདང་ཁྱབཤིསནམ།་པར་ཕྱིན་འདུདབྱངོས་ནས་འདའཁོརེདུན་ནས་བབ་
འགནས་མདན་
ནས་ནངའརས་»འདོནཛིནམསནདཀྱིལའWཔ་ཕྱི་ལན་ཀན་
ནས་གྲས་ཡཞདཀརསམས་ནས་བསམ་མ་བྱརིམཔད་མདཔརདམེདཔ་འsཏམསbབསpལ03རིས།སྐྱ་དོནཔོལ་བོས་བལྟས་ནར་རོལ
པའི་རིགས་ལའང་ལམ་ མདཀྱིལ་འཁོར་རབཏུམས་དམར་དགཅུའབུམ་བཞུགས་མ་ཞུམར་ནནཔ་ལངའི་འོདདཀརཉིན།དབཞལན
འལབ︽ལན༌ལབདུ།མWཅན་ པའཉེསངས11བསལ་ནས༤ཉིན་ནང་འཆམ་ནས་མདའ་མདགར་རིས་འཆམེག་གནམའོབས་
ལགསཔས༌བརྟགN འདས་པ་དག ། མོལྟར་ཉནནས་སད་ལན་བག་ཡད་མ་རྣཔ། ལབདམར་རྗེན་མ
པ་སཀུན་འབགས་བཙུམང་པོམིགང་ཡིན། རིགས༌ཚུལ་དེརྗེས་པརོལསྐོལ་བམ། ཐུབ་ན་ད་གསུམར་གུཔདག་འདས་དཔལ་རྣམར་གཙམཛད་པསདག
མཚོགས་རི་ནས་བོས་པ་གང་འདོད་དཔའི་མཚནའ=དཔའམདོ་བསདཞིཞིན་དགའ༌བ། ཆཡདང་བཅས་པའི་ཞབསམ་ཡསངས
རྒྱལ་པོའི་རིགསཁྲུངས་ཤིང།༢༥བཞེང་ཡིནཚནབས་ཀྱི་བར་བསguདལ་བབ་ནས་འབཞིལད་པ།བུནལསའདཔོའི་ཞཔསལ་ཡཔསཞུད།
ལུ།དཔའ་བའིཉིམཁར
སམད་གསཛཆེནཔ་༢ནནམས་རབས་ཀྱི་སྨན་
རང་ག
པནས་ད་ལྟ་
བའམའབུམ་གད་
གདངསརིན
གནལ་བྱིའགནད་གསལ་བར་དཔསྐལཔ་མང་ལ་
པཆེནབས་ག་འཚལ་ལོ།1ཝུ་དང་གྲུམ་བུར་
མང་དདEའི་གདང་གདམདུནུབས།།སྲིད་
ནདབ།འདབང་ལུ་མིག་པ་ལ་འཚལ་ལོ
རྣམ་བམ་ཕྱིན་བར་རྫོང་སུས་གདམས། དm
པའ་སར།1འཕགས་པསྙིདདས་རྒྱསྐང་
ལས།བབྱེདགྲགསཔའིགཞུང།རྣམ་གྲོལ་ལེགས་པར་བཤདཔའི་གཏེར་ཆེན་པོ།ཚཔཆིབདརམའིལུསབཞིན་ཕྱེ་བར་བྱེད་འདིར་དཔའིབཞབཙེ་ཞིང་མམ་བྲེལ་དོན་འགྲེལ་ དཔརང
པ་ཚོམཐུལ་རྒྱན་ཞེས་བབའམདཔལ། རྒྱལན་དང་རིགས་མི་འདྲབ་པའིཡོདཔ་ལ རའི་ཏིའི་སྐད། བསྟན་པཚེ་འདིའིཡཚོནལག ཕྲམཎཝར་ཏི་ཀཱཛིན་ ཞིམསབོད་སྐད་དུ་བརན0ཚད་མརྣམའཕྲེ
ལེངརབཅས་པ་ཞེས་བརྗོད་དེ། དེཡང་པམཎཞེས་པསྡདངཔོདང།རབ་དང་གཙོབོལ་ མ་ལའཇུགཔས། ངོཔིཀིདམེདཔརསབགལ་རབརྣམསཞི་ཚད་མའི་སྐདདོདཞེསཔགཏོང་འབགཔ་
ཨནས1རང་ཡུལ་གྱི་བཙོབོལམིབས་བཞིརལཔའམ། རངཕྱིའཛིནཙྪདེགས་ཀྱི་ཡུལ་ལམིཛ889 མརShང་བདལ་༢༦རབཞིས་པདདཔོདང་མཎཞེ་བའརྟལ་བལུབ་གཔས། དམཐོའབང་ཀུན་
ཨུ༄༅། །འཁོར་ལོ་ཡི།།བྱུང་བ་ནསཆེནབཞི་ལ་དབང་བསྒྱུར་ཞིང་ག།བསམོལ་ཡཞན་སྟེ་དབྲསརྣམཚར་བ་བློ་བཟང་འཁོར་ལོ་བསྟར་རྒྱལདེ་ལ་འདུད།།མངོན་དཙི་
ཆོས་ཅདཔཎདྲིམམེད།དའ་ཤིང་བལཟུམཔརལBངས་པ་ལས། །བྱུང་ངམཚོནཔ་ངན་པོར་མངའམོལབ་ཚཔཚབངམཔདཙམའི་ཞབས་ལ་འདུད། ཆོས་ཀྱི་གསཔའི་ཡིད་
ལུགས་བློན་མེད།།ཁྱོད་ཀྱིས་ཕྱོགས་འདིར་ས་པརབྱེད་ཞུས་ཞེས་དམ་བགཉིསཔལམཁནབསའདབདས་ནངའིཔདགམོ་ཞེདུན་གྲུབ་ལའངུང་ངམཆོསའཛིནཔརོནཡམམའི་
ཐུབཔས།1ཞིངའདིར་འཆད་རྩོད་རྩོམ་པའི་བྱ་བ་ཡིས།།ཐུབའི་བགནཔ་སོགས་བཅུར་སྤྱི་འགལ་བ་ཡིན་ཅན་བསབ་ཡོང་ན་ནམེའང་ཀུན་མཁྱེན་གཉིས་པསོས་འཁྱེར་དབལབཟུང་དང་།།
མཁས་པའི་དཔང་པོ་དཔལ་འབྱོར་ལྷུནབྲུབ་ཞབས།།སྦྲངའིསིདྡདོན་ཡོད་དཔལ་ལྡན་སོགས།།བཀའདྲིནཅན་ཙི་ཡོངས་འཛིན་རྣམས་ལ་འད།རྒྱལ་དང་རྒྱལ་སྲས་པ་སྐྱབསློགམའིཚིགས།།དངོས་སྟེབླ་
བ་
བས། །རྗེབཙུནབྲམ་བམིགས་བམེདཔའིཤུགས་ཆེན་པོདང་ནབ་རྣམས་ཀྱི་ཞབས་ཀྱི་པདོལ་གུས་པ་ཆེན་པོས་ཕྱག་འཚལམེད་འདིར་དུསབའིབསྟནབཅོསཆིདམརྣམ།
འབྲེལ་གྱི་དོན་ཐར་ལམ་གསལ་བྱེདས་བཀྲལnལས། གཞུང་སྤྱིའི་འཆར་ཚུལ་དང་། མི་དོན་འགའཁཞསརྣམས་ལ་དོགས་པ་བཅདཔཞིགངབཤདཔར་བབའི་ཆོས་ཡིན་ནོ། །མཚན་དཔ
དཔེ་བྱད་བཟང་པོས་བརྒྱནཔའི།།ཟབ་ཅིང་རྒྱ་ཆེའི་ལེགས་བཤདསྦྱོགས་སོའི་གསུང་ལྟ་ཇི་སྙེད་ཆོས་ཀུན་བཟིགསབའི་ལུགས།།མཉམཆེད་ཐུབ་པའི་དབང་པོགཙུག་གིསམཆོད།།ཚོགས་
1:|གཉིསཡངསརིའིལ་གནས་བྱས་ནས།།ཐུབཔའི་བསྟནད་བསྟན་པ་ལེན་མེད་ཅེས།།དངོས་སྟོབས་རིགས་པའི་ངརོཆེར་སོགཔ།།སྐབའི་སཆོས་ཀྱི་གྲགས་པ་རྒྱལ།།སྡེ་བདུནམཛདབའིདགོཔ
དོན་ཡོངས་རྫོ་ཤེས་པ།།དྲིམེད་རིགས་པའི་སྤྱན་གྱིས་ལེགས་གཅིགསནས།།གཞུང་དེབདམས་པའི་མཆོག་ཏུའདོམསམངོདབ་སྒྲུབའིཉིམཅོང་ཁ་པ་ལ་འདུད།།རིགས་ལམ་རྩིབས་སྟོང་ལྡན་པས་
རབ
ནའབྲེལ་རྒྱལ་ཚབདགོངས་པརབགསལ་ཞེསཁབ་ལེའུ་དང་པོའི་
ཆོས་ཀྱི་རྒྱལམཚན་དཔལ་བཟང་བོའི་ལུང་རནལགསསོ།
རྗེ་བཙུན་གསུང་འབུམ་གྱི་མ་ཕྱིའི་པར་རིས།



K
དཔེ་སྐྲུན་གསལ་བཤད།
འཛམ་གླིང་ཡང་སྟེང་དུ་ཆགས་པའི་རང་རེའི་བོད་མི་རིགས་འདི་ཉིད་ལ་ལོ་རྒྱུས་རིང་་་
ཞིང་མི་རིགས་ཀྱི་ཐུན་མིན་ཁྱད་ཆོས་ལྡན་པའི་རིག་གནས་གཞན་དྲིང་མི་འཇོག་པ་ཞིག་
ཡོད་གཤིས། དེང་སང་འཛམ་གླིང་དུ་བོད་རིག་པ་ཞེས་བོད་ཀྱི་སྲིད་འབྱོར་རིག་གསུམ་གཙོ་
བོར་གྱུར་པའི་བོད་སྤྱི་ཚོགས་ཀྱི་ཁྱབ་ཁོངས་སོ་སོར་ཞིབ་འཇུག་བགྱི་བའི་རིག་ལམ་གསར་་་
པ་འདི་གསར་དར་བྱུང་སྟེ། རྒྱལ་ཁབ་དང་ས་ཁུལ་མང་པོ་ཞིག་གིས་ཞིབ་འཇུག་ལས་ཁུངས་
ཆེད་བཙུགས་ཀྱིས་དོ་སྣང་ཆེན་པོ་བྱས་དང་བྱེད་བཞིན་ཡོད་པ་སྤྱི་དང༌། སྒོས་སུ་རང་རྒྱལ་
དུ་ཉེ་བའི་ལོ་འགའ་ནས་བོད་རིག་པའི་ཞིབ་འཇུག་གི་ལས་ཀ་དབྱར་མཚོ་བཞིན་དུ་རྒྱས་་་་་
པའི་དགོས་མཁོའི་ཆེད་དང༌། ལྷག་པར་རྒྱལ་ནང་དུ་སྤྱི་ཚོགས་རིང་ལུགས་ཀྱི་དཔལ་ཡོན་
གཉིས་འཛུགས་སྤེལ་གྱི་རྦ་རླབས་འཕྱུར་བཞིན་ཡོད་པའང་མིའི་ཤེས་རིག་ལ་རག་ལས་་་་་་་་
སྟབས་ མི་རིགས་སོ་སོའི་རྩ་བའི་རིག་གནས་ཕུལ་བྱུང་རྣམས་ཉམས་པ་སོར་ཆུད་དང་མ་
ཉམས་གོང་འཕེལ་གཏོང་བའི་དགོས་མཁོ་བཅས་ལ་དམིགས་ཏེ། འདི་ག་དཔེ་སྐྲུན་ཁང་
གིས་རྒྱལ་ཁབ་རིམ་པའི་ཚན་རིག་ཞིབ་འཇུག་གི་རྣམ་གྲངས་གཙོ་གྲས་སུ་ཚུད་པའི་བོད་
ཡིག་གི་«བཀའ་འགྱུར་》དང་《བསྟན་འགྱུར་》དཔེ་བསྡུར་མ་པར་སྐྲུན་འགྲེམ་སྤེལ་བྱས་་་
དང་བྱེད་མུར་ཡོད་པ་མ་ཟད་ད་དུང་བོད་ཀྱི་མཁས་དབང་སྔ་རབས་པ་དག་གིས་མཛད་་་་་
པའི་གསུང་འབུམ་ཐམས་ཅད་ལེགས་སྒྲིག་བྱ་རྒྱུའི་འཆར་གཞི་ལྟར། བོད་ཡིག་གི་གནའ་
དཔེ་དཔེ་དཀོན་དཔེ་ཚོགས་དུ་མ་པར་དུ་བསྐྲུན་དང་སྐྲུན་བཞིན་ཡོད། །
བགྲང་བྱ་འགའི་སྔོན་དུ་འདི་ག་དཔེ་སྐྲུན་ཁང་དང་སེར་གཙུག་དཔེ་རྙིང་འཚོལ་བསྡུ་་་་
ཕྱོགས་སྒྲིག་ཁང་གཉིས་ཞིབ་གྲོས་བྱས་མཐར་བོད་ཀྱི་སྲོལ་རྒྱུན་རིག་གནས་སྲུང་སྐྱོབ་དང་།
བོད་རིག་པའི་དཔྱད་ཡིག་མྱུར་སྐྱོབ་དང་ཆ་ཚང་དུ་གཏོང་བའི་དམིགས་ཡུལ་ངོས་འཛིན་་་་
གཅིག་གྱུར་ཐོག་གངས་ཅན་ཁྱད་ནོར་»ཞེས་པའི་དཔེ་ཚོགས་ཆེན་པོ་མཉམ་འབྲེལ་གྱིས་
པར་སྐྲུན་ཞུ་རྒྱུའི་གྲོས་མཐུན་བྱུང་བ་ལས། རྒྱལ་དབང་ལྔ་པའི་གསུང་འབུམ་དང་། རྒྱལ་
དབང་དགེ་འདུན་རྒྱ་མཚོ། རྒྱལ་དབང་བསོད་ནམས་རྒྱ་མཚོ། རྒྱལ་དབང་འཇམ་དཔལ་རྒྱ་
མཚོ༑ སྤྱན་སྔ་བློ་གྲོས་རྒྱལ་མཚན། རྗེ་ཙོང་ཁ་པ་ཆེན་པོའི་གསུང་འབུམ་སོགས་ཀྱི་གསུང་
–
1
-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
འབུམ་པར་དུ་བསྐྲུན་ཟིན་པ་དང༌། ད་ཐེངས་རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་
དེབ་བཅུ་བཞི་ཅན་གཅིག་ལས་དུ་མ་འཆར་བའི་སྤར་གྱི་འཕྲུལ་དུ་བསྒྲུབས་ཏེ་འགྲེམས་སྤེལ་
ཞུ་རྒྱུ་སྟེ། གསུང་འབུམ་འདི་ཉིད་ཀྱི་མ་ཕྱི་བསྡུ་རུབ་དང་། གློག་ཀླད་དུ་འཇུག་པ། ཞུ་དག་
བཅས་སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས་མཛད་ཅིང་།
སྒྲིག་རིམ་དང་དཔེ་སྒྲིག་སྐབས་ཀྱི་གསལ་བཤད་ཞུ་དགོས་པ་རྣམས་གསུང་འབུམ་སོ་སོའི་་་་
བསྡུ་སྒྲིག་གསལ་བཤད་དུ་བཀོད་ཡོད་པ་ལྟར་ལགས་པས་བསྐྱར་ཟློས་གསལ་བཤད་ཞུས་་་་་
མེད། །
བཅས་
«གངས་ཅན་ཁྱད་ནོར་》ཞེས་པའི་དཔེ་ཚོགས་འདི་ཉིད་ཀྱི་ནང་དུ། རི་བོ་དགེ་ལུགས་
པ་གཙོ་བོར་གྱུར་པའི་རིས་མེད་མཁས་དབང་དུ་མའི་གསུང་འབུམ་སྣ་ཚོགས་བསྡུས་ཡོད་་་་
ཅིང་། དེ་དག་ནི་སྔར་གྱི་བོད་ས་གནས་ཀྱི་ལོ་རྒྱུས་དང༌། མདོ་སྔགས་རིག་གནས་དང་
བཅས་པ་ལ་སློབ་གཉེར་དང་ཞིབ་འཇུག་བྱེད་མཁན་རྣམས་ལ་རིན་ཐང་གཞལ་དུ་མེད་པའི་
དཔྱད་གཞིའི་ནོར་སྒྲོམ་ལྟ་བུ་ཞིག་རེད། །
ད་ཐེངས་འདི་ལྟར་དཔེ་སྒྲིག་གི་ལས་ཀའི་བརྒྱུད་རིམ་ཆ་ཚང་བ་བྱས་ཏེ་པར་དུ་བཏོན་་
མོད། ང་ཚོའི་ཤེས་ཡོན་གྱི་ཚད་ཞན་པ་དང་མི་སྣ་ཉུང་ཞིང་ལས་ཀ་མང་དྲག་པས་ཞུ་དག་
དང་དཔེ་སྒྲིག་ཐད་ལ་ཆད་ལྷག་ནོར་འཕྱུག་ཡོད་ངེས་པས་མཁྱེན་ལྡན་རྣམས་ཀྱིས་ལེགས་་་་་
སྤེལ་ཉེས་འགོག་གི་དགོངས་འཆར་ཐད་ཀར་སྩོལ་གནང་མཁྱེན་ཞུ་རྒྱུ་དང༌། རྙིང་མར་དཔེ་
ཚོགས་འདི་བཞིན་ལེགས་སྒྲིག་བྱེད་པའི་བྱ་བ་ལ་ཕྱོགས་གང་ཐད་ནས་རྒྱབ་སྐྱོར་གནང་་་་་་
མཁན་གཞུང་སྒེར་ཀུན་ལ་སྙིང་ཐག་པ་ནས་ཐུགས་རྗེ་ཆེ་ཞུའོ། །
བོད
ཀྲུ
ང་གོའི་བོད་རིག་པ་དཔེ་སྐྲུན་ཁང་ནས།
སྤྱི་ལོ་༢༠༡༢ ལོའི་ཟླ་༡ ༢ པར།
-
2
-



གླེང་གཞི།
རབ་དཀར་གངས་རིའི་ཕྲེང་བས་ཡོངས་སུ་བསྐོར་ཞིང་འཛམ་གླིང་གོ་ལ་ཆེན་པོའི་སྤྱི་གཙུག་ཏུ་ཆགས་
པའི་མཐོ་སྒང་བོད་ཅེས་གྲགས་པའི་ས་ཡི་ཐིག་ལེར། ཕ་སྤྲེལ་རྒན་དང་། མ་བྲག་སྲིན་གཉིས་ནས་མཆེད་
པའི་བོད་མིའི་ཐོག་མ་བྱུང་བ་ནས་བཟུང་། སྐྱེ་བོ་རྣམས་ཀྱིས་རང་རང་གི་རྣམ་དཔྱོད་འདྲ་མིན་གྱི་རྩལ་
ལ་བརྟེན་ནས་རིག་པའི་གནས་ཅི་རིགས་གསར་གཏོད་དང་། འཕེལ་རྒྱས་གཏོང་མུས་ལ། ལྷག་པར་དུས་
རབས་བདུན་པའི་སྐབས་སུ་ས་གསུམ་ན་སྙན་པའི་གྲགས་པས་ཡོངས་སུ་ཁྱབ་པའི་ཆོས་ཀྱི་རྒྱལ་པོ་སྲོང་
བཙན་སྒམ་པོ་ཞེས་བྱ་བའི་སྐྱེས་མཆོག་གང་གི་མཁྱེན་བརྩེ་ནུས་པའི་བྱེད་ལས་ཉག་གཅིག་གི་མཐུ་ལས།
བོད་ཀྱི་ས་ཆེན་པོའི་ཁྱོན་ཀུན་ལ་ཁྱབ་པར་ནུས་ཤིང་། འཇིག་རྟེན་དང་། འཇིག་རྟེན་ལས་འདས་པའི་
ཆོས་ཀྱི་གནས་ལུགས་མཐའ་དག་ཇི་བཞིན་སྟོན་པར་ནུས་པ། ཆེས་ངོ་མཚར་རྨད་དུ་བྱུང་བའི་བོད་ཀྱི་
ཡི་གེ་འདི་བཞིན་ཐོག་མར་སྲོལ་གཏོད་མཛད་ཅིང་། སྐྱེ་རྒུའི་ཕན་བདེའི་གཞི་རྩ་ནང་ཆོས་བོད་དུ་བསྒྱུར་
འགོ་བརྩམས་པ་དང་། དུས་རབས་བརྒྱད་པའི་ནང་ཆོས་རྒྱལ་ཁྲི་སྲོང་ལྡེ་བཙན་གྱིས་བསམ་ཡས་སུ་སད་
མི་བདུན་གྱིས་ཐོག་དྲངས་རབ་བྱུང་གི་སྡེ་དང་། སྒྲ་བསྒྱུར་སློབ་གྲྭ་ཐོག་མར་བཙུགས་ནས་བློ་རིག་བཀྲ་
བའི་ལོ་ཙཱ་བ་དུ་མ་གསོ་སྐྱོང་གནང་སྟེ། ཉེ་འབྲེལ་རྒྱལ་ཁབ་ཁག་ནས་ནང་རིག་པ་གཙོ་བོར་གྱུར་པའི་
རིག་གཞུང་སྙིང་བཅུད་སྣ་ཚོགས་ལྗོངས་འདིར་དར་སྤེལ་མཛད་དེ། ཤེས་རིག་མཛོད་བརྒྱའི་སྒོ་འཕར་ཡངས་
པོར་ཕྱེ་བ་ནས་བཟུང་། དུས་རབས་རིམ་པའི་ནང་ཡུལ་ཁམས་འདིར་འཆད་རྩོད་རྩོམ་གསུམ་ལ་མངའ་
བརྙེས་པའི་མཁས་གྲུབ་གཉིས་ལྡན་གྱི་སྐྱེས་ཆེན་དམ་པ་ཇི་སྙེད་བྱོན་པ་རྣམས་ཀྱིས་སྔ་ཕྱིར་བོད་ཡིག་ཏུ་
བསྒྱུར་ཅིང་གཏན་ལ་ཕབ་པ་དང་། གསར་རྩོམ་མཛད་པའི་བསྟན་བཅོས་ཐམས་ཅད་འུ་ཅག་ལྟ་བུས་
ཚེ་གང་ངལ་བ་བསྟེན་ནས་བགྲངས་ཀྱང་བགྲང་བར་དཀའ་བས། བོད་ཁུལ་གྱི་གསུང་རབ་གླེགས་བམ་
ཐམས་ཅད་གཞི་གཅིག་ཏུ་བརྩིགས་ན་རི་རྒྱལ་ལྷུན་པོའི་དཔངས་ལའང་སྐྱེངས་པ་སྟེར་ནུས་སོ་ཞེས་སྨྲས་
ཀྱང་འུད་དུ་མི་ཆེ། དེ་ལྟ་བུའི་རྩ་ཆེའི་རིག་གཞུང་རྨོངས་པའི་ནད་བརྒྱ་འཇོམས་པའི་སྨན་མཆོག་བདུད་རྩི་
ཤམས་
རས་
- 1 -



་་་་་་་་་་་་་་་་གླེང་གཞི། མ་དག་པ་དང་་་་་་་་་་་་་་་་་
ལྟ་བུ་དེ་དག་གི་རོ་བཅུད་གངས་ཅན་པའི་ལུས་སེམས་སུ་ཤོག་བུ་སྣུམ་ཚོས་བཞིན་དུ་སིམས་པ་ནས་
བཟུང་། སྐྱེ་བོ་ཕལ་པ་དག་གི་བླང་དོར་འབྱེད་པའི་ཤེས་རབ་ཀྱི་ཚད་ཀྱང་ཆེས་མཐོན་པོར་སོན་ཏེ་སྒོ་
གསུམ་དགེ་བཅུའི་ལས་ལ་བརྩོན་པ་དང་། བྱམས་དང་སྙིང་རྗེས་རྒྱུད་དུལ་ཞིང་། ཡ་རབས་དང་གཤིས་
བཟང་གི་མཛེས་སྡུག་རང་ཆས་སུ་ལྡན་པའི་མི་རིགས་ཁྱད་འཕགས་ཅན་ཞིག་ཏུ་ཡར་རྒྱས་བྱུང་བའི་འབྲས་
བུར། དེང་གི་དུས་སུའང་འཛམ་གླིང་ཤར་ནུབ་ལ་གནས་པའི་སྲིད་འབྱོར་རིག་གསུམ་སྤྱི་དང་། ཡང་སྒོས་
ཚན་རིག་རྩེར་སོན་གྱི་ཡུལ་གྲུ་དག་གི་མི་སྣ་གྲགས་ཅན་རྣམས་ཀྱང་ཡུལ་འདི་དང་འདི་ཉིད་ཀྱི་རིག་
གནས་ལ་བློ་ཁ་ཕྱོགས་ས་དང་། ཞིབ་འཇུག་བྱ་ཡུལ་ཞིག་ཏུ་གྱུར་དོན་ཡང་དེ་ལྟར་ལགས།
འོན་ཀྱང་འདས་པའི་ལོ་བཅུའི་གོད་ཆགས་ཀྱི་ཁྲོད་དུ་སྟོང་གསུམ་ནོར་གྱིས་བཀང་སྟེ་ཡོན་དུ་ཕུལ་
ན་ཡང་བླ་ཐབས་བྲལ་བའི་གངས་ལྗོངས་ཀྱི་ཁྱད་ནོར་ཏེ། གསུང་རབ་པར་ཤིང་དང་བཅས་པ་ཕལ་མོ་
ཆེ་མེ་ལྷ་དང་ཆུ་ལྷའི་ཞལ་དུ་ཕུལ་ཟིན་པ་དང་། ད་ལྟ་ལྷག་ལུས་བྱུང་བའི་གསུང་རབ་དག་ཀྱང་ཕལ་ཆེ་བ་
དཔེ་རྒྱུན་དཀོན་རིགས་ཤ་སྟག་ཏུ་གྱུར་སྟབས། རིག་གཞུང་དོན་གཉེར་བའི་སྤྱན་ལམ་དུ་བསྟར་མ་ཐུབ་
པས་གསུང་རབ་གྱི་དགོས་པ་ཇི་བཞིན་མ་གྲུབ་ཅིང་། དེ་བས་ཉེན་ཚབས་ཆེ་བ་ནི་ད་དུང་འབྱུང་བཞི་
སོགས་ཀྱི་གནོད་པས་ས་སྟེང་ནས་རྩ་བརླག་མི་འགྲོ་བའི་ངེས་པ་མེད་གཤིས། འདི་ཀུན་བདག་སྲུང་
གནད་འཁེལ་བྱ་རྒྱུ་ནི་དེང་སྐབས་རིག་གནས་དངོས་རྫས་སྲུང་སྐྱོབ་ཀྱི་སྲིད་ཇུས་ཀྱི་དགོངས་དོན་དང་
ཡོངས་སུ་མཐུན་ཞིང་། གཞན་ལ་འགེལ་ཐབས་མེད་པའི་རང་ཅག་ཁོ་ནའི་འགན་འཁྲི་ཞིག་ཀྱང་ཡིན་པར་
སེམས་སོ། །
དེར་བརྟེན་སེ་ར་ཐེག་ཆེན་གླིང་དང་ལྷ་ལྡན་གཙུག་ལག་ཁང་མཉམ་འབྲེལ་གྱིས་སྤྱི་ལོ་༢༠༠༧ལོར་
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ཞེས་པའི་ཚན་པ་ཞིག་ཆེད་དུ་བཙུགས་ནས་
བོད་ཡིག་དཔེ་དཀོན་མྱུར་སྐྱོབ་དང་། དེང་སྐབས་སློབ་གཉེར་བའི་ཉེར་མཁོའི་ཆེད་དུ་གངས་ཅན་ཁྱད་
ནོར་ཞེས་པའི་དཔེ་ཚོགས་གསར་དུ་བསྒྲིགས་ཏེ། ཀྲུང་གོའི་བོད་རིག་པ་དཔེ་སྐྲུན་ཁང་དང་། མི་རིགས་
དཔེ་སྐྲུན་ཁང་། བོད་ལྗོངས་མི་དམངས་དཔེ་སྐྲུན་ཁང་སོགས་ཀྲུང་དབྱང་རིམ་པ་དང་ལྗོངས་རིམ་པའི་
-2-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
ཚད་ལྡན་དཔེ་སྐྲུན་ཁང་ཁག་དང་མཉམ་འབྲེལ་གྱིས་པར་སྐྲུན་ཞུས་དང་ཞུ་བཞིན་ཡོད་ཅིང་། ད་ཕན་
ཡོངས་ཁྱབ་འགྲེམས་སྤེལ་དང་ནང་ཁུལ་དཔྱད་གཞིར་པོད་འཕྲེང་སུམ་བརྒྱ་ལྷག་པར་བསྐྲུན་ཟིན་ནས།
རྒྱལ་བསྟན་ལ་སྲི་ཞུ་དང་རིས་མེད་སེར་སྐྱ་ཐོས་བསམ་ཅན་རྣམས་ཀྱི་ཐུགས་འདུན་སྐོང་ཐབས་ཞུ་མུས་སུ་
ཡོད་པ་དང་། མཁས་དབང་དང་ལྷག་བསམ་ཅན་མང་པོས་བསྔགས་བརྗོད་ཀྱི་མེ་ཏོག་ཀྱང་འཐོར། །
འདས་པའི་ལོ་ཟླའི་ནང་ངེད་ཚོའི་ལས་གཞི་ལ་གོང་རིམ་འབྲེལ་ཡོད་ཚན་པ་ཁག་གི་དབུ་ཁྲིད་ནས་
གཟིགས་སྐྱོང་བླ་ན་མེད་པ་གནང་བ་དང་། མཁྱེན་དཔྱོད་མཁའ་ལྟར་ཡངས་ཤིང་། ལྷག་བསམ་དུང་ལྟར་
དཀར་བའི་སྐྱེས་ཆེན་དུ་མས་ངོས་ཚོའི་ལས་ཀར་གདེང་འཇོག་ཚད་མེད་དང་། མ་ནོར་ལམ་སྟོན། མ་དཔེ་
མཁོ་འདོན་གནང་བ་སོགས་ཀྱིས་མཚོན། ང་ཚོར་ཕྱར་བ་གྲུ་འདེགས་ཀྱིས་ལྷད་མེད་རྒྱབ་སྐྱོར་རོགས་
རམ་གནང་བར་རྗེས་སུ་ཡི་རངས་དང་། སྙིང་དབུས་ནས་ཐུགས་རྗེ་ཆེ་ཞེས་ཞུ་བ་དང་ཆབས་ཅིག །
འབྱུང་འགྱུར་ཡང་སེར་གཙུག་ནས་དགེ་ལུགས་གསུང་འབུམ་གཙོ་བོར་གྱུར་པའི་རིས་མེད་གསུང་རབ་
དཔེ་རྒྱུན་དཀོན་རིགས་དང་། ཞིབ་འཇུག་ཚན་པ་ཁག་དང་། སློབ་གྲྭ་ཁག་ལ་ཉེ་བར་མཁོ་བའི་རིག་གཞུང་
དཔེ་དེབ་དུ་མ་རིམ་པས་པར་སྐྲུན་ཞུ་རྒྱུའི་འདུན་པ་སྙིང་བཅངས་སུ་ཡོད་པ་ལགས་ན། ལྷག་བསམ་རྣམ་
དཔྱོད་ཅན་གྱི་རིས་མེད་སེར་སྐྱ་ཀུན་ནས་མ་དཔེ་མཁོ་འདོན་དང་། ང་ཚོའི་ལས་ཀར་རྩ་ཆེའི་ལམ་སྟོན་
བཀའ་སློབ་མུ་མཐུད་ལྷུག་སྩོལ་ཡོད་པ་མཁྱེན་ཞེས་ཞུའོ། ། ་་་་་་
བབ།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
སྤྱི་ལོ་༢༠༡༢ལོའི་ཟླ་༡༠པར། །



བསྡུ་སྒྲིག་གསལ་བཤད།
།
འདིར་རྒྱ་ཆེའི་གཟིགས་པ་པོ་རྣམས་ཀྱི་སྤྱན་རས་དགྱེས་པའི་དགའ་སྟོན་དུ་འབུལ་བྱ་ （རྗེ་བཙུན་
ཆོས་ཀྱི་རྒྱལ་མཚན་གྱི་གསུང་འབུམ་》 འདི་རྣམས་ནི་སེར་བྱེས་གྲྭ་ཚང་གི་ཐུན་མོང་མ་ཡིན་པའི་རྐང་འཛིན་
ཡིག་ཆ་ཞིག་ཡིན་པ་དང་། རྗེ་བཙུན་པ་རང་ཉིད་ཞལ་བཞུགས་པའི་སྐབས་སུ་པཎ་ཆེན་བདེ་ལེགས་ཉི་
མ་དང་། རྗེ་དྲུང་ཤེས་རབ་དབང་པོ། ཁྱུང་ཕྲུག་བྱམས་པ་བཀྲ་ཤིས། སྒོམ་སྡེ་ཤར་ཆེན་ནམ་མཁའ་རྒྱལ་
མཚན་སོགས་ནས་ཡིག་ཆ་འདི་ཉིད་ཀྱི་སྟེང་ནས་འཆད་ཉན་མཛད་གནང་ཡོད་ལ། ཕྱིས་སུ་འཁོན་སྟོན་
དཔལ་འབྱོར་ལྷུན་གྲུབ། ཕུར་ལྕོག་ངག་དབང་བྱམས་པ། ཀློང་བརྡོལ་ངག་དབང་བློ་བཟང་། ཁྲི་ཆེན་
ངག་དབང་མཆོག་ལྡན། ཀེའུ་ཚང་བྱམས་པ་སྨོན་ལམ་སོགས་སེར་བྱེས་གྲྭ་ཚང་ནས་ཐོན་པའི་མཁས་གྲུབ་
ནམ་མཁའི་སྐར་ཚོགས་ལྟར་བྱུང་བ་རྣམས་ཀྱང་ཡིག་ཆ་འདི་ཉིད་ཀྱི་སྟེང་ནས་འཆད་ཉན་མཛད་ནས་
མཁས་པའི་གྲགས་པ་ཐོབ་པ་མ་ཟད། དེང་གི་དུས་འདིར་ཡང་བོད་ཁམས་ཁྱོན་དུ་ཡིག་ཆ་འདི་ཉིད་
ལ་འཆད་ཉན་གྱི་རྒྱུན་མ་ཉམས་པར་གནས་དང་གནས་མུས་སུ་མཆིས། །
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་འདིའི་ནང་ཚད་མ་དང་། ཕར་ཕྱིན། དབུ་མ། འདུལ་བ།
མཛོད་སོགས་གཞུང་ཆེན་བཀའ་པོད་ལྔའི་སྤྱི་མཐའ་གཙོར་བཟུང་བྱས་ནས་མཛད་པ་ཞིག་ཡིན་ཅིང་། འདི་
ཉིད་ལ་དབུས་པར་ཏེ་སེར་བྱེས་གྲྭ་ཚང་གི་པར་མ་དང་། མདོ་སྨད་སྐུ་འབུམ་པར་མ་གཉིས་སུ་ཡོད་པ་
ལས། དེང་སྐབས་པར་དུ་འཁོད་པའི་དཔེ་གཟུགས་དང་དེབ་གཟུགས་ཕལ་ཆེ་བ་སྐུ་འབུམ་པར་མ་གཞིར་
བཟུང་བ་ཤ་སྟག་ཡིན་སྟབས། གཞུང་གི་ཚིག་ཟིན་སྤྱི་དང་། ལྷག་པར་དུ་སེར་བྱེས་གྲྭ་ཚང་གི་ཐུན་མོང་
མ་ཡིན་པའི་ཡིག་ཆའི་ཟིན་མཚམས་གལ་ཆེ་བ་ཁག་ཅིག་ལ་མི་མཐུན་པ་ཆེས་མང་བ་མ་ཟད། ཆ་ཚང་བའི་
རྗེ་བཙུན་གྱི་གསུང་འབུམ་ཕྱོགས་གཅིག་ཏུ་བསྒྲིགས་པ་ཞིག་མེད་པ་དང་། གཞུང་ཆེན་ཐུགས་གཉེར་བ་
ཆེས་མང་པོ་ཞིག་ནས་ཀྱང་སེར་བྱེས་གྲྭ་ཚང་རང་གི་པར་རྩ་གཞིར་བཟུང་སྟེ་རྗེ་བཙུན་གྱི་གསུང་འབུམ་ཆ་
ལ་
A
སྒྲི
- 4 -



བསྡུ་སྒྲིག་གསལ་བཤད།
ཚང་བ་ཞིག་པར་སྐྲུན་ཐུབ་ན་ལེགས་ཚུལ་སོགས་ཀྱི་ལྷག་བསམ་བཟང་པོའི་རེ་འདུན་དང་། སེར་བྱེས་གྲྭ་
ཚང་གི་པར་མའི་དཔེ་རྒྱུན་དཀོན་པ་རྣམས་མྱུར་སྐྱོབ་བཅས་ཀྱི་ཆེད་དུ་རྗེ་བཙུན་གྱི་གསུང་ཇི་ཡོད་དེབ་
གཟུགས་ཀྱི་རྣམ་པའི་ཐོག་ནས་འགྲེམ་སྤེལ་ཞུས་པ་ཡིན། ད་ལམ་པར་དུ་བསྐྲུན་པའི་གསུང་འབུམ་འདི་དག་
གི་མ་ཕྱི་ནི་སེ་ར་ཐེག་ཆེན་གླིང་གི་རྒྱལ་བའི་གཟིམས་ཆུང་བདེ་བ་ཅན་ན་བཞུགས་པའི་ཡོངས་འཛིན་བྱམས་
པ་རྒྱ་མཚོས་གྲྭ་ཚང་གི་ཡིག་ཆ་རྣམས་པར་གསར་བརྐོས་བཀའ་དྲིན་བསྐྱངས་སྐབས་མ་ཕྱི་རྙིང་པའི་ཚིག་
ཟིན་དང་འགལ་འདུ་སོགས་འཛིན་མཚམས་མི་བདེ་བའི་རིགས་རྣམས་དོན་ལ་གང་གནས་རྒྱུན་གྱི་ཁས་
ལེན་དང་ཡིག་ཆ་ཕན་ཚུན་བཅས་ཞིབ་དཔྱད་ཀྱིས་ལེགས་བཅོས་མཛད་པ་རྣམས་དང་། ཕུར་ལྕོག་བྱམས་
པ་རྒྱ་མཚོའི་སྐབས་པར་དུ་མ་འཁོད་པའི་གྲས། སྐབས་གཉིས་པའི་སྤྱི་དོན་དང་། སྐབས་བཞི་པའི་སྤྱི་
དོན་སོགས་ཁྲི་ཆེན་ངག་དབང་སྙན་གྲགས་ཀྱི་དགོངས་རྫོགས་སུ་བཞེངས་པའི་པར་མ་གཞིར་བཟུང་
ནས་བསྒྲིགས་པ་ཡིན། གོང་གསལ་གྱི་གསུང་འབུམ་རྣམས་ཀྱི་ཡི་གེ་མི་གསལ་བའི་རིགས་སམ། བློ་
དོགས་གཙང་མ་མ་ཆོད་པའི་རིགས་རྣམས་སྐུ་འབུམ་པར་མ་དང་། ཕོ་བྲང་ཆེན་པོ་པོ་ཏཱ་ལར་བཞུགས་
པའི་རྗེ་འདི་ཉིད་ཀྱི་གསུང་འབུམ་རྣམས་ལ་དཔེ་བསྡུར་ཞུས་ཏེ་ལེགས་པར་བཅོས་ཡོད། །
དེབ་དང་པོར། གྲུབ་མཐའ་》དང་། 《དོན་བདུན་ཅུ་》《ས་ལམ་》《མཁས་གྲུབ་རིན་པོ་ཆེའི་རྣམ་ཐར་》
བཅས་དང་། ། དེབ་གཉིས་པར། （ ཚད་མ་རྣམ་འགྲེལ་གྱི་དོན་འགྲེལ་རྒྱལ་ཚབ་དགོངས་པ་རབ་
གསལ་བློ་གསལ་མགུལ་རྒྱན་》《འབྲས་རྟོག་གཉིས་པ་དང་གསུམ་པའི་མཐའ་དཔྱོད་》《ལེའུ་བཞི་པའི་
མཐའ་དཔྱོད་》《མཉན་བྱའི་ཟུར་བཀོལ་》 དེབ་གསུམ་པར། （ལེགས་བཤད་སྐལ་བཟང་ཀླུ་དབང་གི་
རོལ་མཚོ་ལས་སྐབས་དང་པོའི་སྤྱི་དོན་》 དེབ་བཞི་པར། (སྐབས་གཉིས་པ་ནས་སྐབས་བཞི་པའི་བར་
གྱི་སྤྱི་དོན།) དེབ་ལྔ་པར། 《སྐབས་ལྔ་པ་ནས་སྐབས་བརྒྱད་པའི་བར་དང་ཆོས་སྐུའི་སྤྱི་དོན་》
དེབ་དྲུག་པར། （སྐབས་དང་པོའི་མཐའ་དཔྱོད་མཁས་པའི་མགུལ་རྒྱན་》 དེབ་བདུན་པར། (སྐབས་
གཉིས་པ་ནས་བརྒྱད་པའི་བར་དང་འགོག་སྙོམས་ཀྱི་མཐའ་དཔྱོད་） དེབ་བརྒྱད་པར། 《དྲང་
ངེས་སྤྱི་དོན་རྒོལ་ངན་ཚར་གཅོད་》(དྲང་ངེས་མཐའ་དཔྱོད་》（དགེ་འདུན་ཉི་ཤུའི་སྤྱི་དོན་》（དགེ་འདུན་ཉི་ཤུའི་



དེ
CHU
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
མཐའ་དཔྱོད་》 དེབ་དགུ་པར། 《རྟེན་འབྲེལ་གྱི་སྤྱི་དོན་》 《རྟེན་འབྲེལ་གྱི་ཐལ་འཕྲེང་》(བསམ་
གཟུགས་ཀྱི་མཐའ་དཔྱོད་》 དེབ་བཅུ་པར། （དབུ་མའི་སྤྱི་དོན་》 དེབ་བཅུ་གཅིག་པར། (དབུ་
མ་འཇུག་པའི་མཐའ་དཔྱོད་》 དེབ་བཅུ་གཉིས་པར། 《ཀར་ལན་ཀླུ་སྒྲུབ་དགོངས་རྒྱན་》《གོ་
ལན་དང་ཤཱཀ་ལན་》 དེབ་བཅུ་གསུམ་པར། 《འདུལ་བའི་སྤྱི་དོན་》 དེབ་བཅུ་བཞི་པར། （མཛོད་
ཀྱི་སྤྱི་དོན་》བཅས་སུ་བསྒྲིགས་ནས་གངས་ཅན་ཁྱད་ནོར་དཔེ་ཚོགས་པོད་ཕྲེང་ཉིས་བརྒྱ་རེ་བརྒྱད་ནས་
ཉིས་བརྒྱ་གྱ་གཅིག་བར་བསྒྲིགས་ཏེ་རྒྱ་ཆེའི་གཟིགས་པ་པོ་རྣམས་ཀྱི་སྤྱན་ལམ་དུ་ཕུལ་བ་ཡིན།
པཎ་ཆེན་བདེ་ལེགས་ཉི་མས་མཛད་པའི་རྣམ་ཐར་དངོས་གྲུབ་ཆར་འབེབས་ནང་འཁོད་པའི་
རྗེ་འདི་ཉིད་ཀྱི་གསུང་ད་དུང་ཡང་འཚོལ་བསྡུ་མ་ཐུབ་པ། གནས་སྙིང་རྗེ་ཀུན་དགའ་བདེ་ལེགས་ཀྱི་
རྣམ་ཐར་ཚིགས་བཅད་མ་གཅིག །ཁྱད་པར་འཕགས་བསྟོད་ཀྱི་ས་བཅད། བཟང་སྤྱོད་སྨོན་ལམ་གྱི་ས་
བཅད། གུ་རུ་དྲག་པོའི་སྒྲུབ་ཐབས། སྒྲོལ་དཀར་ གྱི་སྒྲུབ་ཐབས་བསྟོད་པ་དང་བཅས་པ། རྟ་མགྲིན་
གསང་སྒྲུབ་ཀྱི་སྒྲུབ་ཐབས་བསྟོད་པ་དང་བཅས་པ། དབུ་མའི་ལྟ་ཁྲིད་ཉུང་བསྡུས་གཅིག །རྒྱ་བན་
གྱིས་འབུམ་བཞེངས་པའི་དཀར་ཆག །འཇུག་པའི་ཊཱི་ཀ་སྔ་རྟིང་གཉིས་བཅས་ཡོད་པར་གསུངས་འདུག་
པས་རྒྱ་ཆེའི་གཟིགས་པ་པོ་རྣམས་ནས་ཕྱག་དཔེ་འདི་དག་གཟིགས་ན་མ་དཔེ་མཁོ་འདོན་གནང་རྒྱུའི་རེ་
བ་སྙིང་དབུས་ནས་ཞུ་གྱིན་ཡོད། ཕྱག་དཔེ་འདི་ཉིད་པར་སྐྲུན་ཞུས་སྐབས་མ་དཔེ་སོར་བཞག་གི་རྨང་
གཞིའི་ཐོག་ཐོག་མའི་ཞུ་དག་དང་། བསྐྱར་ཞུས། ཡང་ཞུས། ཞུ་ཆེན་བཅས་ཞུ་དག་གི་རིམ་པ་བཞི་ཙམ་
བརྒྱུད་ཅིང་མངོན་གསལ་ཅན་གྱི་དག་ནོར་བོད་ཀྱི་བརྡ་སྤྲོད་གཞུང་དང་མི་མཐུན་པའི་རིགས་རྣམས་དོར་
ནས་རང་བློས་གང་དཔོག་གིས་སུམ་རྟགས་དག་གསུམ་དང་མཐུན་པར་བཅོས་ཏེ་ཚིག་དོན་གཉིས་ཀའི་
ཐད་ནས་ཞུ་དག་འཕེར་ངེས་སུ་རློམས་ཀྱང་ད་དུང་ཡང་ཡིག་ནོར་དང་ཆད་ལྷག་སོགས་མི་ཉུང་བ་ཞིག་འབྱུང་
ངེས་པས་རྒྱ་ཆེའི་རིག་གཞུང་འཆད་ཉན་བྱེད་མཁན་རྣམས་ཀྱིས་ལེགས་སྤེལ་ཉེས་འགོག་གི་བཀའ་སློབ་
མཛུབ་མོ་རི་སྟོན་གྱི་ཚུལ་དུ་སྩལ་གནང་ཡོང་བའི་འདུན་པ་སྙིང་དབུས་ནས་ཞུ་བཞིན་ཡོད། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
aས་



མཛད་པ་པོའི་རྣམ་ཐར། །
༈ ཇི་སྐད་དུ། རྒྱལ་དབང་དགེ་འདུན་རྒྱ་མཚོས། རྗེ་བཙུན་ཆོས་ཀྱི་རྒྱལ་པོ་ཙོང་ཁ་པའི། ། བཤད་
སྒྲུབ་བསྟན་པའི་རྒྱལ་མཚན་འཛིན་པ་ལ། །དཔལ་ལྡན་འཕྲིན་ལས་བཟང་པོའི་དཔལ་མངའ་བ། །
བཤེས་གཉེན་དམ་པའི་ཞབས་ལ་གསོལ་བ་འདེབས། །ཞེས་པའི་བསྟོད་བསྔགས་ཀྱི་ཡུལ་དུ་གྱུར་པ་རྗེ་
བཙུན་ཆོས་ཀྱི་རྒྱལ་མཚན་དཔལ་བཟང་པོ་མཆོག་ནི་གཙང་ཉང་སྟོད་ཀྱི་སའི་ཆ་ཁྱེའུ་ཞེས་པར་རྔོག་ཡེ་
ཤེས་གཙོས་གྲུབ་ཐོབ་མང་པོ་བརྒྱུད་མར་བྱུང་བའི་རིགས། རྟ་ནག་ཕྱུག་པོ་གཞུང་གི་ལྷོ་སྨད་སོགས་མི་
ཁྱིམ་མང་པོའི་དཔོན་དང་། ཕྱིས་སྨིན་དྲུག་ཁྱུང་རྩེ་སོགས་རྫོང་ཆེན་དུ་མའི་བདག་པོ་རྒྱང་རྩེ་དཔོན་གྱི་ཕྱི་
བློན་དུ་གྱུར་པ། ཡབ་ནང་སོ་བསོད་ནམས་འཕེལ་དང༌། ཡུམ་བདག་པོ་དེའི་ནང་བློན་གྱི་སྲས་མོ་རིན་
ཆེན་སྒྲོན་མའམ་སྒྲོལ་མ་འབུམ་ཞེས་བྱ་བ་གཉིས་ཀྱི་སྲས་སུ་རབ་བྱུང་བརྒྱད་པའི་ས་གླང་(སྤྱི་ལོ་1469)
ལོར་སྐུ་འཁྲུངས། མངལ་དུ་བཞུགས་པའི་ཚེ་ཡབ་ཡུམ་གཉིས་དགེ་ལྡན་རྣམ་པར་རྒྱལ་བའི་གླིང་དུ་བ་སོ་
ཆོས་ཀྱི་རྒྱལ་མཚན་མཇལ་བར་བྱོན་སྐབས། ཆོས་རྗེ་བ་སོ་བའི་ཞལ་ནས། ཡུམ་ལ་ཁྱེད་ཀྱི་ལྷུམས་སུ་
བཞུགས་པའི་སྲས་འདི་བསྟན་པ་ལ་ཕན་ཐོགས་པའི་བསྟན་འཛིན་ཆེན་པོ་ཞིག་ཡོང་བས། མཚན་དུ་ཆོས་
ཀྱི་རྒྱལ་མཚན་ཞེས་ཐོགས། འཁྲུངས་མ་ཐག་ན་བཟའ་ཁ་བཏགས་འདི་གསོལ་གསུངས་ནས་ཁ་བཏགས་
ཤིག་ཀྱང་གནང་། སྐུ་འཁྲུངས་ནས་རིང་པོར་མི་ཐོགས་པར་སླར་ཡང་དགའ་ལྡན་དུ་རྗེ་བ་སོ་བའི་དངུལ་
གདུང་མཇལ་བར་ཕེབས་པའི་ཚེ། ཡུམ་ལ་ཨ་མའི་ནུ་མ་གཡས་པ་དེ་ངའི་འབུལ་སྐལ་དུ་ཕུལ་རོགས་
གསུངས་པ་དང༌། དེ་རྗེས་ཡུམ་གྱི་ནུ་མ་གཡས་པ་དེ་བསྐམས་པར་གྲགས། དགུང་ལོ་དྲུག་པར་རྒྱལ་
དབང་དགེ་འདུན་གྲུབ་ལས་གྲུབ་རྒྱལ་མའི་རྗེས་གནང་གསན། དགུང་ལོ་བདུན་པར་སྨན་ཆུར་གནས་
རྙིང་ཆོས་རྗེ་ཀུན་དགའ་བདེ་ལེགས་རིན་ཆེན་རྒྱལ་མཚན་གྱི་དྲུང་དུ་དགེ་བསྙེན་གྱི་སྡོམ་པ་བཞེས། དེ་
སྐབས་ཡུམ་གྱིས་བ་སོ་ཆོས་ཀྱི་རྒྱལ་མཚན་གྱིས་ལུང་བསྟན་པའི་ཚུལ་རྣམས་ཞུས་པས། གནས་རྙིང་ཆོས་



དཔལ་ བ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
རྗེའི་ཞལ་ནས། ངའི་བླ་མས་མཚན་གནང་ཚར་འདུག་པས་ངས་བསྒྱུར་མི་ནུས། འོན་ཀྱང་རྟེན་འབྲེལ་གྱི་
ཆེད་དུ་སྔར་གྱི་མཚན་གྱི་སྟེང་དཔལ་བཟང་པོ་གསོལ་ཞེས་གསུངས། དགུང་ལོ་བཅུ་གསུམ་པར་རྗེ་དེ་
ཉིད་ཀྱི་དྲུང་ནས་དགེ་ཚུལ་གྱི་སྡོམ་པ་བཞེས། ཆོས་སྡེ་བཀྲ་ཤིས་ལྷུན་པོར་ཕེབས་ནས། པཎ་ཆེན་ལུང་
རིགས་རྒྱ་མཚོ་དང་མཇལ། ཐོས་བསམ་གླིང་གྲྭ་ཚང་དུ་ཆོས་ཞུགས་གནང་ནས་ཀུན་མཁྱེན་ཆོས་འབྱོར་
དཔལ་བཟང་གི་དྲུང་ནས་བསྡུས་གྲྭ་ནས་བཟུང་སྟེ་གཞུང་ཆེན་ཁག་ལ་ཐུགས་གཉེར་གནང་། དེ་དག་གི་
སྐབས་སུ་བཀྲ་ཤིས་ལྷུན་པོའི་དགེ་བསྐོས་ཀྱི་ཐུགས་འགན་བཞེས་པ་དང་དུས་མཚུངས་སུ་མཁས་གྲུབ་
རིན་ཆེན་བཤེས་གཉེན། གནས་རྙིང་ཆོས་རྗེ། པཎ་ཆེན་ཡེ་ཤེས་རྩེ་མོ། ཀུན་མཁྱེན་ཆོས་འབྱོར་དཔལ་
བཟང་སོགས་ཀྱི་དྲུང་ནས། དབུ་མའི་ལྟ་ཁྲིད་དང་། གསང་སྔགས་ཀྱི་ཟབ་ཆོས་མང་དུ་གསན་ནས་དགུང་
ལོ་ཉེར་གསུམ་བར་གཙང་ཕྱོགས་སུ་མདོ་སྔགས་ཀྱི་གསན་སྦྱོང་རྒྱ་ཆེར་མཛད་ནས་དཔལ་འཁོར་བདེ་
ཆེན་དང་གནས་རྙིང་དུ་གྲྭ་སྐོར་མཛད།
དགུང་ལོ་ཉེར་བཞི་པ་རབ་བྱུང་བརྒྱད་པའི་མེ་འབྲུག་ (སྤྱི་ལོ་1493)ལོར་དབུས་སུ་ཕེབས་ནས་
སེར་བྱེས་མཁས་སྙན་གྲྭ་ཚང་དུ། གཉལ་སྟོན་དཔལ་འབྱོར་ལྷུན་གྲུབ་དང་། ཆོས་རྗེ་དོན་ཡོད་དཔལ་ལྡན་
གཉིས་ཀྱི་དྲུང་དུ། དབུ་མ་རྩ་འཇུག་གཉིས་ཀྱི་ཊཱིཀ་ཆེན་དང༌། དྲང་ངེས་རྣམ་འབྱེད་སོགས་ཀྱི་བཤད་
ལུང་ཞུས་ཏེ། གཞུང་ཆེན་སྤྱི་དང་ཁྱད་པར་དབུ་མ་ལ་རྩལ་དུ་ཐོན་པ་མ་ཟད། ཆོས་རྗེ་དེ་གཉིས་ཀྱི་དྲུང་
ནས་རྟ་མགྲིན་ཡང་གསང་ཁྲོས་པའི་ཆོས་འཁོར་ཆ་ལག་དང་བཅས་པ་ཡང་གསན། དེ་ནས་དགེ་ལྡན་དུ་
ཕེབས་ནས་རྗེ་ཤེས་རབ་བཟང་པོས་མཁན་པོ་དང་། ཆོས་རྗེ་ཚུལ་ཁྲིམས་བཟང་པོས་ལས་སློབ། གཞན་
ཁ་སྐོང་གི་དགེ་འདུན་གྲངས་ཚང་བའི་དབུས་སུ། དགེ་སློང་གི་སྡོམ་པ་བཞེས། རྗེ་ཤེས་རབ་བཟང་པོའི་
དྲུང་ནས། འདུལ་བའི་བསླབ་བྱ་ཆེན་མོ་དང༌། འདུལ་བ་མེ་ཏོག་ཕྲེང་རྒྱུད། རྟ་མགྲིན་ཤྭ་ན་བཞི་སྐོར་གྱི་
དབང་བཅས་གསན། དགུང་ལོ་ཉེར་བདུན་པ་རབ་བྱུང་བརྒྱད་པའི་ཤིང་ཡོས་ (སྤྱི་ལོ་1497)ལོར་སླར་
ཡང་གཙང་ཕྱོགས་སུ་ཕེབས། ལོ་གསུམ་གྱི་རིང་གནས་རྙིང་སེ་ར་གྲྭ་ཚང་གི་འཆད་ཉན་གྱི་ཐུགས་འགན་
བཞེས། དགུང་ལོ་སོ་གཅིག་པ་རབ་བྱུང་བརྒྱད་པའི་ས་ལུག་ （སྤྱི་ལོ་1500)ལོར་རོང་བྱམས་ཆེན་བདེ་



མཛད་པ་པོའི་རྣམ་ཐར།།
བ་ཅན་དུ་ལོ་གཉིས་ཀྱི་རིང་འཆད་ཉན་གྱི་སློབ་དཔོན་ཡང་གནང་། དགུང་ལོ་ཞེ་གསུམ་པ་རབ་བྱུང་དགུ་
པའི་ལྕགས་ལུག་ (སྤྱི་ལོ་1511)ལོར་ཆོས་རྗེ་དོན་ཡོད་དཔལ་ལྡན་གྱི་རྗེས་སུ་སེར་བྱེས་མཁས་སྙན་གྲྭ་
ཚང་གི་མཁན་ཐོག་བདུན་པར་ཕེབས། །
དགུང་ལོ་ཞེ་བཞི་པ་རབ་བྱུང་དགུ་པའི་ཆུ་སྤྲེལ་(སྤྱི་ལོ་1512) ལོར་གཉལ་སྟོན་དཔལ་འབྱོར་ལྷུན་
གྲུབ་ཀྱི་བཀས་བསྐུལ་ཏེ། རྒྱལ་དབང་དགེ་འདུན་རྒྱ་མཚོ་སེ་ར་ཐེག་ཆེན་གླིང་དུ་གདན་དྲངས། ཚོགས་
པས་སེར་ཕྲེང་གིས་བསུ་བ་དང༌། རྟེན་འབྲེལ་གྱི་སྒོ་ཡོད་པས་བཞུགས་ཁྲི་མཐོན་པོའི་སྟེང་ནས་ཆོས་
གནང་ དགོས་ ཞེས་ གསུངས་པ་ལྟར་སེ་ར་ཚོགས་པར་ཆོས་གསུངས། མཁན་སློབ་ཀུན་གྱིས་དད་གུས་
བསམ་གྱིས་མི་ཁྱབ་པ་མཛད། དེ་རྗེས་རྒྱལ་དབང་དགེ་འདུན་རྒྱ་མཚོ་འབྲས་སྤུངས་སུ་གདན་དྲངས་ཏེ།
སྒྲུབ་ཐབས་རྒྱ་མཚོའི་དབང་གནང་བའི་དུས། རྗེ་འདི་ཉིད་དཔོན་སློབ་བཞི་བརྒྱ་ཙམ་དང་ལྷན་དུ་ཆོས་
དབར་བཏེག་ནས་བྱོན། དེའི་ཚེ་རྒྱལ་བའི་སྐུ་འཁོར་ན་ཆོས་རྗེ་ལེགས་པ་དོན་གྲུབ་སོགས་དགེ་བཤེས་
མང་པོ་བཞུགས་པ་དང༌། ཆོས་རྗེ་འདིའི་སྐུ་འཁོར་ན་སྨྲ་བའི་དབང་ཕྱུག་ཁྱུང་ཕྲུག་བྱམས་པ་བཀྲ་ཤིས་
སོགས་དགེ་བཤེས་མང་དུ་བཞུགས་པས་མཁས་པ་དེ་དག་དང་འབྲས་སྤུངས་པའི་མཁས་པ་རྣམས་འདུས་
ཏེ་ཆོས་གྲྭར་རིགས་ལུང་མཛད་པས། ཐམས་ཅད་ཀྱིས་དགེ་བཤེས་མཁས་པ་མང་ཞིང་གྲྭ་ཚོགས་ཆེ་བ་
བྱེས་པ་འདི་འདྲ་བ་ད་ལྟ་གང་ན་ཡང་མེད་པ་འདྲ་ཞེས་ཡིད་སྨོན་དུ་བྱེད་པ་བྱུང༌། དགེ་བཤེས་མང་པོས་རྗེ་
འདི་ལ་དཀའ་གནས་ཀྱི་དོགས་པ་ཞུས་པ་ན་ལན་ཐོགས་མེད་དུ་སྩལ་བས་ཐམས་ཅད་ཀྱིས་གུས་འདུད་
ལྷུར་བླངས། བར་སྐབས་ཤིག་གཙང་དུ་ཡུམ་དང་མཇལ་བ་ལ་བྱོན་ཏེ། དེ་ཕྱོགས་ཀྱི་གདུལ་བྱ་མང་པོའི་
དོན་མཛད། དེའི་ཚེ་རྒྱལ་བ་ཙོང་ཁ་པ་ཆེན་པོ་དངོས་སུ་བྱོན་ཏེ་ཁྱོད་བླ་མ་ཡི་དམ་གྱིས་འཆད་ཉན་ལ་
བསྐོས་པ་ཡིན་པས་མྱུར་བར་དབུས་སུ་སོང་ལ་འཆད་ཉན་གཙོ་བོར་གྱིས་དང༌། བསྟན་སྲུང་རྣམས་ཀྱིས་
འཕྲིན་ལས་སྒྲུབ་པ་ཡིན་ཞེས་གསུང་བ་བྱུང༌། དེ་ཡང་རྗེ་འདིས་སངས་རྒྱས་བྱང་སེམས་དང་ཡི་དམ་དུ་
མའི་ཞལ་གཟིགས་ཤིང༌། རྟ་མགྲིན་ཡང་གསང་སོགས་ཡི་དམ་ཆོས་སྐྱོང་རྣམས་ཀྱིས་འཕྲིན་ལས་ཐོགས་
མེད་དུ་བསྒྲུབས་པ་དང༌། ཁྱད་པར་དུ་སྟོང་ཉིད་སྙིང་རྗེའི་སྙིང་པོ་ཅན་ཐུགས་ལ་འཁྲུངས་པ་བཅས་ལ་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། །
བརྟེན་ནས་བཀའ་བསྒོ་གནང་བ་ཙམ་གྱིས་གདོན་བགེགས་ཀྱི་རིགས་རང་སར་གཞོམ་པ་སོགས་མང་དུ་
བྱུང་། དབུ་མའི་སྤྱི་དོན་རྩོམ་སྐབས་དམ་ཅན་ཆོས་རྒྱལ་དར་གྱི་ན་བཟའ་བཞེས་ཤིང་གར་མཛད་བཞིན་དུ་
བྱོན་ནས། ཁྱོད་ཀྱི་ཆོས་འདིའི་བདག་པོ་ངས་བྱེད་འཕྲིན་ལས་ཆེན་པོ་འོང་གསུངས། ཡང་བར་སྐབས་
ཤིག་དམ་ཅན་ཆོས་ཀྱི་རྒྱལ་པོ་དངོས་སུ་བྱོན་ནས་དེང་སང་བཙུན་པ་འགའ་ཞིག་དམ་ཚིག་ཚུལ་བཞིན་དུ་
མི་བསྲུང་བར་བསྟན་པ་ལ་གང་གནོད་བྱེད། ང་ལ་ཡང་མཆོད་བསྟོད་རེ་ཙམ་མི་བྱེད་གསུངས་པ་ཞིག་བྱུང་
བས། སེ་ར་ཚོགས་ཆེན་དུ་ཆོས་རྒྱལ་ཡབ་ཡུམ་གྱི་བསྟོད་པ་འཛུགས་པར་མཛད། རྗེ་འདིས་ཡི་དམ་གྱི་
གཙོ་བོ་རྟ་མགྲིན་དང་འཇིགས་བྱེད་ལ་མཛད་དེ་ཡི་དམ་གྱི་བདག་འཇུག་རེ་དང༌། རྫོགས་རིམ་རྣལ་
འབྱོར་བཞི་པའི་དམིགས་རིམ་ཆག་མེད་གནང་བ་ལ་བརྟེན་ནས་བསྐྱེད་རིམ་གྱི་རྟོགས་པ་ཁྱད་པར་ཅན་
ཐུགས་ལ་འཁྲུངས། རྗེ་རང་གི་ཞལ་ནས། རྗེ་གཉལ་སྟོན་པ་ལ་པདྨ་དབང་ཆེན་གྱི་གཏོར་དབང་གསན་
དུས་མནལ་ལམ་ཁྱད་པར་ཅན་བྱུང་ཞིང་། ཡི་དམ་ཆོས་སྐྱོང་འདི་རྣམས་ཀྱིས་བྱིན་གྱིས་བརླབས་པའི་
རྟགས་མང་དུ་བྱུང་བས་ཀུན་མཁྱེན་པའི་དབུ་ཚད་ཀྱི་གསུང་སྒྲོས་འདི་རྣམས་བཤད་ན་གྲྭ་ཚང་ལ་དར་
རྒྱས་ཤིན་ཏུ་ཆེ་བ་ཡོད་པར་འདུག་ཀྱང༌། རྗེ་ཡབ་སྲས་ཀྱི་གསུང་དང་མི་མཐུན་པ་རེ་གཉིས་ལ་དགག་པ་
འབུལ་དགོས་པ་བྱུང་གསུངས། །
དགུང་ལོ་བདུན་ཅུ་པ་རབ་བྱུང་དགུ་པའི་ས་ཁྱི་(སྤྱི་ལོ་1538) ལོར་རྒྱལ་དབང་དགེ་འདུན་རྒྱ་
མཚོའི་རྗེས་སུ་སེ་ར་ཐེག་ཆེན་གླིང་གི་གདན་རབས་བཅུ་གཉིས་པར་ཕེབས། ལོ་གཉིས་ལྷག་ཙམ་གྱི་རིང་
བྱེས་པ་གྲྭ་ཚང་གི་བླ་མ་ཡང་གཅིག་ལྕོགས་ཀྱི་སྒོ་ནས་སྐྱོང་བར་མཛད། ལོ་སུམ་ཅུའི་རིང་སེར་བྱེས་གྲྭ་
ཚང་མཁན་པོའི་ཐུགས་འགན་བཞེས་ནས་རབ་བྱུང་དགུ་པའི་ལྕགས་བྱི་ (སྤྱི་ལོ་1540)ལོར་གཙང་སྟོན་
ཤེས་རབ་སེང་གེ་སེར་བྱེས་གྲྭ་ཚང་གི་མཁན་པོར་བསྐོས་ནས། རྗེ་ཉིད་སེ་ར་ཐེག་ཆེན་གླིང་གི་སློབ་དཔོན་
གྱི་ཐུགས་འགན་མུ་འཐུད་བཞེས། འདི་དག་གི་སྐབས་སུ་ད་ལྟ་རྡོ་སྐུ་རྣམས་བཞེངས་པའི་ཐད་ཙམ་གྱི་
ནམ་མཁའ་ལ་རྒྱལ་བ་ཙོང་ཁ་པ་དང་དམ་ཅན་ཆོས་རྒྱལ་ཡབ་ཡུམ་བཞུགས་པའི་གཟིགས་སྣང་བྱུང་བ་ལ་
བརྟེན་ནས། རྗེ་རིན་པོ་ཆེ་དང༌། རྒྱལ་བ་དགེ་འདུན་རྒྱ་མཚོ། དམ་ཅན་ཆོས་རྒྱལ་ཡབ་ཡུམ་རྣམས་ཀྱི་སྐྱ་
- 10 -



མཛད་པ་པོའི་རྣམ་ཐར། །
བྲིས་བརྒྱབ་ནས་རྡོ་བརྐོ་མཁན་མ་རྙེད་པར་བཞུགས་པའི་ཚེ། གཙང་ནས་ཡིན་ཞེས་པའི་མི་ཞིག་བྱུང་ནས་
རྡོ་སྐུ་རྣམས་ལེགས་པར་བརྐོས། གྲུབ་པ་ན་གནང་སྦྱིན་མཛད་དགོས་དགོངས་པ་ན་གར་སོང་ཆ་མེད་པ་
ཞིག་བྱུང་བས་དགེ་འདུན་པ་རྣམས་ཀྱིས་དམ་ཅན་ཆོས་རྒྱལ་གྱི་སྤྲུལ་པར་ཐག་བཅད། བར་སྐབས་ཤིག་
ཀརྨ་མི་བསྐྱོད་རྡོ་རྗེས་ཁོང་རང་གིས་མཛད་པའི་ཕར་ཕྱིན་གྱི་ཊིཀྐ་བསྐུར་ནས་འདི་ལ་དགག་སྒྲུབ་ཚུལ་
བཞིན་དུ་མཛོད་གསུང་བ་དང༌། རྒྱལ་དབང་ཐམས་ཅད་མཁྱེན་པས་ཀྱང་འདིའི་ལན་གཞན་གྱིས་ཇི་
བཞིན་ཡོང་བ་དཀའ་བས་ཁྱེད་ཀྱིས་མཛད་དགོས་ཞེས་བཀའ་གནང་བས། ཀར་ལན་ཀླུ་སྒྲུབ་དགོངས་
རྒྱན་བརྩམས་ནས་ཀརྨ་པ་ལ་འབུལ་དུ་བཏང་། དེ་ནུབ་རྗེ་ཀརྨ་པའི་མནལ་ལམ་དུ་བར་སྣང་ནས་སྒྲ་ཞིག་
ལ། རྗེ་བཙུན་འཇམ་དབྱངས་སྤྲུལ་པས་ཀླུ་སྒྲུབ་ཀྱི་དགོངས་པ་ཕྱིན་ཅི་མ་ལོག་པར་བཤད་པས། དེ་རིང་
ཉིད་དུ་ཁྱོད་ཉིད་ཚིམ་པར་འགྱུར་ཟེར་བ་དང་རྗེ་ཙོང་ཁ་པ་ཆེན་པོའི་བཀའ་ཤོག་ཡིན་ཟེར་བ་གཏད་པ་
ཞིག་ཀྱང་རྨིས། རྗེ་ཀརྨ་པས་གཟིགས་རྟོག་ཞིབ་པར་མཛད་པས་རྒྱལ་བ་ཙོང་ཁ་པའི་དབུ་མའི་ལྟ་གྲུབ་ལ་
ཐུགས་དད་ཆེན་པོ་འཁྲུངས། རྗེ་ཀརྨ་པས་བསྟན་པའི་དག་ཐེར་ཁྱེད་ལྟ་བུའི་སྐྱེས་བུ་དམ་པས་མཛད་པར་
རིགས་པས་ཅི་ནས་ཀྱང་བརྩམས་པར་མཛོད་ལ་བདག་ལ་འཕྲོད་པ་ཞིག་གལ་ཆེ་གསུང་བ་ལ་བརྟེན་ཤཱཀ་
ལན་ཡོངས་རྫོགས་དང༌། གོ་ལན་གྱི་སྟོད་ཙམ་བརྩམས་གྲུབ། སྐལ་བ་དང་ལྡན་པ་རྣམས་དགེ་ཚུལ་སློང་
གི་སྡོམ་པ་ལ་བཀོད་པ་དང༌། དབང་རྗེས་གནང་ཟབ་ཁྲིད་མན་ངག་སོགས་ཀྱིས་རྗེས་སུ་བཟུང་བ་ནི་
མཐའ་ཡས་སོ། །གཞན་ཡང་རྗེ་འདིས་མདོ་རྒྱུད་དབང་ལུང་མན་ངག་སོགས་གཞུང་ལུགས་གང་འཆད་
ཀྱང་གཞུང་ལུགས་རེ་རེ་ལ་རྒྱ་བོད་ཀྱི་མཁས་པའི་བཤད་སྲོལ་མི་འདྲ་བ་དུ་མ་ལུང་རིགས་དང་སྦྱར་ནས་
བཤད་པའི་ཐུན་མིན་གྱི་ཁྱད་ཆོས་དང་ལྡན་པས། དབང་པོ་རབ་འབྲིང་སུ་ལ་ཡང་རང་རང་ལ་གོ་བ་བདེ་
བླག་ཏུ་སྟེར་ནུས་པ་དང་། དེ་བཞིན་སོ་ཐར་བྱང་སེམས་སྔགས་ཀྱི་སྡོམ་པ་གསུམ་ལེགས་པར་མནོས་ནས་
རང་རང་གི་ཉེས་བྱས་ཕྲ་མོས་ཀྱང་མ་གོས་པར་ཚུལ་བཞིན་དུ་བསྲུང་བར་མཛད་པས་ལྷ་དང་བཅས་པའི་
འཇིག་རྟེན་ཐམས་ཅད་ཀྱི་ཡོན་གནས་དམ་པར་གྱུར་པ་དང༌། འགྲོ་བ་མཐའ་དག་ལ་བུ་གཅིག་པ་ལྟར་
བརྩེ་བ་དང་སྙིང་རྗེ་ཆེན་པོས་དྲངས་པའི་བྱང་ཆུབ་ཀྱི་སེམས་རིན་པོ་ཆེ་དང༌། མཐའ་བྲལ་གྱི་དེ་ཁོ་ན་ཉིད་
- 11 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
གཟིགས་པའི་ཤེས་རབ་ཁྱད་པར་ཅན་དང༌། རིམ་གཉིས་ཀྱི་རྟོགས་པ་ཁྱད་པར་ཅན་རྣམས་ཐུགས་རྒྱུད་
ལ་མངའ་བས་སོ། །འཕྲལ་གྱི་མཛད་པ་ཡང་མཐོན་པོ་ལ་ལྷག་པར་མི་བཀུར། དམའ་བ་ལ་མི་བརྙས།
མཐོ་དམན་སུ་ལ་ཡང་གསུང་གླེང་ལྷུག་པོར་གནང་བ། ཆོས་འཆད་ཉན་ལ་སྤྲོ་ཤས་ཆེ་བ། ཆོས་མཐུན་གྱི་
གྲྭ་པ་རྣམས་ལ་བུ་གཅིག་པ་ལྟར་བརྩེ་བ། བསྟན་པ་ལ་ཐུགས་རུས་ཆེ་བ། ཚེ་འདིའི་ཆེ་ཐབས་དང་སྙན་
གྲགས་ལ་མི་དགྱེས་པ། དོན་ལ་འཛམ་གླིང་གསེར་གྱིས་བཀང་ནས་ཕུལ་ཡང་ཞེན་ཆགས་མི་མངའ་བ།
མི་ཚེ་ཧྲིལ་པོར་ཞབས་འབྲིང་དུ་བསྡད་ཀྱང་སྐྱོན་གྱི་རྣམ་པ་ཅུང་ཟད་ཙམ་ཡང་མི་མཐོང་ཞིང་ཡོན་ཏན་གྱི་
ཆ་ནས་དད་གུས་ཆེས་ཆེར་འཕེལ་བ། ཉིན་མཚན་ཐུགས་དམ་གྱིས་འདས་ཀྱང་མི་གཞན་ལ་ཕྱོགས་ཙམ་
ཡང་མི་མངོན་པ་ཞིག་ཡོད་འདུག །
ས་ཁྱི་ནས་ཤིང་འབྲུག་བར་ལོ་བདུན་ཙམ་གྱི་རིང་སེ་ར་ཐེག་ཆེན་གླིང་གི་གདན་སར་བཞུགས་ཏེ་
བསྟན་པ་དང་སེམས་ཅན་གྱི་དོན་རྒྱ་ཆེན་པོ་མཛད་ནས་དགུང་ལོ་དོན་དྲུག་པ་ཤིང་འབྲུག་ (སྤྱི་ལོ་1544）
ལོའི་ཟླ་བ་བཅུ་གཅིག་པའི་ཚེས་བཅུ་དགུ་ལ་སྐུ་གཤེགས། ཞག་བརྒྱད་ཀྱི་རིང་ཐུགས་དམ་ལ་བཞུགས་
ཤིང༌། འཇའ་འཆར་བ་དང་མེ་ཏོག་སྣ་ཚོགས་ཀྱིས་ཆར་བབས་པ་སོགས་ལྟས་མང་དུ་བྱུང༌། ཚེས་ཉི་ཤུ་
བདུན་གྱི་ཉིན་སྐུ་གདུང་ཞུགས་འབུལ་མཛད། དེའི་ཚེ་མེ་ཏོག་དཀར་སེར་ལྗང་སྔོན་སོགས་སེ་རའི་གླིང་
ཁྲོད་དང་ཕྱོགས་མཐའ་རྣམས་སུའང་བསམ་གྱིས་མི་ཁྱབ་པ་བབས་ཤིང༌། འཇའ་ཁ་དོག་སྣ་ཚོགས་པའི་
གུར་ཕུར་པ་དང་ཕྱོགས་མཚམས་རྣམས་སུ་ཟུག་པ་བྱུང་། གདུང་ཁང་ཞལ་ཕྱེ་བ་ལ་དུང་གཡས་འཁྱིལ་
གསུམ། ཐོད་དབྱུག་གཅིག །རིང་བསྲེལ་དཔག་ཏུ་མེད་པ་བྱུང་ཞིང༌། སྐུ་རུས་འགའ་ཞིག་ལ་ཨོ་ཨཱཙྪཱཧཱུྃ་དང་
ཡ་མ་རཱ་ཛའི་ཡིག་འབྲུ་ཚང་བ། ཨཱ་ལི་ཀཱ་ལིའི་ཡིག་འབྲུ་ཐོར་རེ་བ་རྣམས་བྱུང་། གདུང་རུས་གཏུམས་པའི་
ཀ་ཤི་ལ་འཇིགས་བྱེད་དཔའ་གཅིག་ཞལ་ཕྱག་ཡོངས་སུ་རྫོགས་པ་ཞིག་བྱོན། དེས་མཚོན་ངོ་མཚར་བའི་
ལྟས་བསམ་གྱིས་མི་ཁྱབ་པ་བྱུང་ངོ༌། །རྗེ་འདིའི་གསེར་གདུང་ད་ལྟ་སེ་རའི་འདུ་ཁང་རྙིང་པ་སྟེ་སེར་སྔགས་
རིག་འཛིན་ཕོ་བྲང་གི་ཡང་ཐོག་འོད་དཔག་ལྷ་ཁང་དུ་བཞུགས། བུ་སློབ་ལ། ཨེ་པ་དཀའ་ཆེན་ཤེས་རབ་
རྒྱལ་པོ། ཁྱུང་ཕྲུག་བྱམས་པ་བཀྲ་ཤིས། རྟ་ནག་དགེ་འདུན་བློ་བཟང་། པཎ་ཆེན་བདེ་ལེགས་ཉི་མ། སྒོམ་
ས།
- 12 -



མཛད་པ་པོའི་རྣམ་ཐར།
སྡེ་ནམ་མཁའ་རྒྱལ་མཚན། རྗེ་དྲུང་ཤེས་རབ་དབང་པོ། དྭགས་པོ་ནམ་མཁའ་གྲགས་སོགས་ཡིག་ཆ་སྔ་
མའི་ཟེར་ཟློས་ཙམ་མ་ཡིན་པར་གཅིག་ལས་གཅིག་ལྷག་གི་བུ་ཆེན་རྣམས་ཀྱིས་ རྗེ་བཙུན་པའི་བཤད་
སྲོལ་རྣམས་ཟིན་བྲིས་སུ་བཏབ་སྟེ་མ་ཉམས་པར་བཟུང་ནས་དར་ཞིང་རྒྱས་པར་མཛད། གཞན་ཡང་གཙང་
སྟོན་ཤེས་རབ་སེང་གེ །ཁྲི་ཆེན་རྒྱལ་མཚན་བཟང་པོ། ཁྲི་ཆེན་ཆོས་གྲགས་བཟང་པོ། རིན་ཆེན་བཀྲ་ཤིས་
རྒྱལ་མཚན། རྗེ་བསོད་ནམས་དབང་པོ། སྐུ་དབོན་གྲགས་ཆེན་དཔལ་འབར། བླ་མ་བསོད་ནམས་དཔལ།
ཡང་དགོན་སྤྱན་སྔ་ངག་དབང་རྒྱ་མཚོ། རྗེ་དྲུང་ལྷ་དབང་ཆོས་ཀྱི་རྒྱལ་མཚན། རྗེ་བྱམས་པ་རྒྱ་མཚོ། ཁྲི་ཆེན་
དགེ་འདུན་རྒྱལ་མཚན། སྤྲུལ་སྐུ་ང་ལ་གཟིགས། མཁས་བཙུན་རྣམ་རྒྱལ་དཔལ་བཟང་སོགས་སློབ་མ་
གནམ་གྱིས་ས་བཀབ་པ་ལྟ་བུ་མང་དུ་བྱོན།
གསུང་འབུམ་གྱི་གྲས་སུ། དབུ་མ་ལ་སྤྱི་དོན་སྐལ་བཟང་མགུལ་རྒྱན། ཕར་ཕྱིན་ལ་སྤྱི་དོན་སྐལ་
བཟང་ཀླུ་དབང་གི་རོལ་མཚོ། མཛོད་ལ་སྤྱི་དོན་ནོར་བུའི་བང་མཛོད། འདུལ་བར་བློ་གསལ་མཁས་པའི་
མགུལ་རྒྱན་མུ་ཏིག་ཕྲེང་བ། རྣམ་འགྲེལ་ལ་རྒྱལ་ཚབ་དགོངས་པ་རབ་གསལ་བློ་གསལ་གྱི་མགུལ་རྒྱན་
སོགས་ཁྱོན་པོད་བདུན་ཙམ་བཞུགས། རྒྱལ་དབང་ལྔ་པ་ཆེན་པོ་དང༌། པཎ་ཆེན་དཔལ་ལྡན་ཡེ་ཤེས།
ཁྱབ་བདག་ལྕང་སྐྱ་རོལ་པའི་རྡོ་རྗེ། རྗེ་འཇམ་དབྱངས་བཞད་པ་སོགས་དམ་པ་གོང་མ་རྣམས་ཀྱིས་ཀྱང་
རྗེ་བཙུན་པ་རྗེས་འབྲང་དང་བཅས་པའི་ལེགས་བཤད་ལ་ཐུགས་གཙིགས་ལྷག་པར་ཆེ། དེང་གི་དུས་སུ་
ཡང་སེ་ར་ཐེག་ཆེན་གླིང་གི་གཙོས་མདོ་དབུས་ཁམས་གསུམ་གྱི་བཤད་གྲྭ་ཕལ་ཆེ་བར་རྗེ་བཙུན་པ་ཡབ་
སྲས་ཀྱི་ཡིག་ཆའི་འཆད་ཉན་གྱི་རྒྱུན་བསྐྱངས་དང་སྐྱོང་མུས་སུ་ལགས་སོ། ། །
འབྲང
བབ་པ
སབ་
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་ནས།
- 13 -



ਕਾਲਾ ਨੂੰ 5 ਸਨ ਉਸ ਸਮ018ਸੁਧਾਰ ਸੀ ।
ਇਸਲਾਮ ਕੋ ਸਮਸਰ ਸਪਨਸਪਤਾਲ
ਨ। 2
ਮਤ ਸਨ
ਨਾ
ਕਰ
ਸਕਣ
।



དཀར་ཆག །
རྗེ་བཙུན་འཇམ་དཔལ་དབྱངས་ཆོས་ཀྱི་རྒྱལ་མཚན་གྱིས་མཛད་པའི་གྲུབ་མཐའི་
རྣམ་གཞག
བསྟན་བཅོས་མངོན་པར་རྟོགས་པའི་རྒྱན་གྱི་བརྗོད་བྱ་དངོས་བརྒྱད་དོན་བདུན་ཅུ། …………………….(25)
ས་ལམ་རྣམ་གཞག་མཁས་པའི་མགུལ་རྒྱན།
མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
•(55)
(94)



༄༅། །རྗེ་བཙུན་འཇམ་དཔལ་དབྱངས་ཆོས་ཀྱི་རྒྱལ་མཚན་
གྱིས་མཛད་པའི་གྲུབ་མཐའི་རྣམ་ ་
གཞག་བཞུགས་སོ། །
བླ་མ་མགོན་པོ་འཇམ་དཔལ་དབྱངས་དང་ངོ་བོ་དབྱེར་མ་མཆིས་པའི་རྗེ་བཙུན་དམ་
པ་རྣམས་ལ་ཕྱག་འཚལ་ལོ། །འདིར་གྲུབ་མཐའི་རྣམ་གཞག་བཤད་པ་ལ། མཚན་
ཉིད། དབྱེ་བ། ཕྱེ་བ་སོ་སོའི་དོན་བཤད་པའོ། །དང་པོ་ནི། དཀོན་མཆོག་གསུམ་
སྐྱབས་གནས་ཡང་དག་ཏུ་ཁས་ལེན་ཞིང་། དེ་ལས་གཞན་པའི་སྐྱབས་གནས་མི་འདོད་
པའི་གྲུབ་མཐའ་སྨྲ་བའི་གང་ཟག་དེ། ནང་པ་སངས་རྒྱས་པའི་གྲུབ་མཐའ་སྨྲ་བའི་གང་
ཟག་གི་མཚན་ཉིད། །
གཉིས་པ་དེ་ལ་དབྱེ་ན། བྱེ་བྲག་སྨྲ་བ། མདོ་སྡེ་པ། སེམས་ཙམ་པ། ངོ་བོ་ཉིད་
མེད་པར་སྨྲ་བ་དང་བཞི་ལས། དང་པོ་གཉིས་ལ་དོན་སྨྲ་སྡེ་གཉིས་ཀྱང་ཟེར་རོ། །
གསུམ་པ་ནི། བྱེ་བྲག་སྨྲ་བའི་ལུགས། མདོ་སྡེ་པའི་ལུགས། སེམས་ཙམ་པའི་
ལུགས། ངོ་བོ་ཉིད་མེད་པར་སྨྲ་བའི་ལུགས་བཤད་པའོ། །དང་པོ་ལ་མཚན་ཉིད། དབྱེ་
བ། སྒྲ་བཤད་པ། ཡུལ་གྱི་འདོད་ཚུལ། ཡུལ་ཅན་གྱི་འདོད་ཚུལ། བདག་མེད་ཀྱི་འདོད་
ཚུལ། ས་ལམ་གྱི་རྣམ་གཞག་བཤད་པའོ། །དང་པོ་ནི། རང་རིག་མི་འདོད་ཅིང་ཕྱི་དོན་
བདེན་གྲུབ་ཏུ་འདོད་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་དེ་བྱེ་བྲག་ (༢ན）
སྨྲ་བའི་མཚན་ཉིད། །
གཉིས་པ་ནི། དེ་ལ་དབྱེ་ན། ཁ་ཆེ་བྱེ་བྲག་སྨྲ་བ། ཉི་འོག་པ། ཡུལ་དབུས་ཀྱི་བྱེ་



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བྲག་སྨྲ་བ་དང་གསུམ་ཡོད།
གསུམ་པ་ནི། ཅིའི་ཕྱིར་བྱེ་བྲག་སྨྲ་བ་ཞེས་བྱ་ཞེ་ན། བྱེ་བྲག་བཤད་མཛོད་ཆེན་
མོའི་རྗེས་སུ་འབྲངས་ནས་གྲུབ་མཐའ་སྨྲ་བས་ན་དེ་ལྟར་བརྗོད་པའམ་ཡང་ན་དུས་གསུམ་
རྫས་ཀྱི་བྱེ་བྲག་ཏུ་སྨྲ་བས་བྱེ་བྲག་སྨྲ་བ་ཞེས་བརྗོད་པའི་ཕྱིར། །
བཞི་པ་ནི། དོན་བྱེད་ནུས་པ་དངོས་པོའི་མཚན་ཉིད། དངོས་པོ། ཡོད་པ། ཤེས་
བྱ་རྣམས་དོན་གཅིག །དེ་ལ་དབྱེ་ན། རྟག་པའི་དངོས་པོ། མི་རྟག་པའི་དངོས་པོ་གཉིས་
ལས། དང་པོ་ནི། འདུས་མ་བྱས་ཀྱི་ནམ་མཁའ། སོ་སོར་བརྟགས་འགོག །སོ་སོར་
བརྟགས་མིན་གྱི་འགོག་པ་ལྟ་བུ། །
གཉིས་པ་ནི། སྐྱེས་པ། བྱས་པ། མི་རྟག་པ་ལྟ་བུའོ། །ཡང་དངོས་པོ་ལ་དབྱེ་
ན། ཀུན་རྫོབ་བདེན་པ་དང༌། དོན་དམ་བདེན་པ་གཉིས་སུ་ཡོད། དང་པོ་ནི། བཅོམ་
པའམ་བློས་ཆ་ཤས་སོ་སོར་བསལ་བ་ན་རང་འཛིན་གྱི་བློས་འདོར་བའི་ཆོས་སུ་དམིགས་
པ་དེ། ཀུན་རྫོབ་བདེན་པའི་མཚན་ཉིད། མཚན་གཞི་ནི། བུམ་པ་དང་སྣམ་བུ་ལྟ་བུ་ཡིན་
ཏེ། བུམ་པ་ཐོ་(༢བ)བས་བཅོམ་པ་ན། རང་འཛིན་གྱི་བློས་འདོར་བ་ཡིན་པའི་ཕྱིར་དང༌།
སྣམ་བུའི་རྣལ་མ་སོ་སོར་བསལ་བ་ན་རང་འཛིན་གྱི་བློས་འདོར་བ་ཡིན་པའི་ཕྱིར། །
གཉིས་པ་ནི། བཅོམ་པའམ་བློས་སོ་སོར་བསལ་བ་ན་རང་འཛིན་གྱི་བློས་མི་འདོར་
བའི་ཆོས་སུ་དམིགས་པ་དེ་དོན་དམ་བདེན་པའི་མཚན་ཉིད། མཚན་གཞི་ནི། རྡུལ་ཕྲན་
ཕྱོགས་ཀྱི་ཆ་མེད་དང་། ཤེས་པ་དུས་ཀྱི་ཆ་མེད་དང་། འདུས་མ་བྱས་ལྟ་བུ་ཡིན་ཏེ། མཛོད་
ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་མི་འཇུག་པ། །བུམ་ཆུ་
བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་གསུངས་པའི་ཕྱིར། དེས་
ན་དུས་གསུམ་རྫས་སུ་འདོད་ཅིང་བུམ་པ་བུམ་པའི་འདས་པའི་དུས་སུ་ཡང་ཡོད། བུམ་
པ་བུམ་པའི་མ་འོངས་པའི་དུས་སུ་ཡང་ཡོད་པར་འདོད་པའི་ཕྱིར།།
-2 -



གཞག
གྲུབ་མཐའི་རྣམ་གཞག ། དག་
ལྔ་པ་ཡུལ་ཅན་གྱི་འདོད་ཚུལ་ནི། ཕུང་པོ་ལྔ་ཚོགས་ཙམ་གང་ཟག་གི་མཚན་གཞི་
དང་། ཡིད་ཀྱི་རྣམ་ཤེས་གང་ཟག་གི་མཚན་གཞིར་འདོད་པ་སོགས་སུ་ཡོད་པའི་ཕྱིར།
བློ་ལ་ཚད་མ་དང་། ཚད་མིན་གྱི་བློ་གཉིས་ལས། དང་པོ་ལ་མངོན་སུམ་གྱི་ཚད་མ་དང་།
རྗེས་སུ་དཔག་པའི་ཚད་མ་གཉིས། དང་པོ་ནི། དབང་པོའི་མངོན་སུམ། ཡིད་ཀྱི་མངོན་
སུམ། རྣལ་འབྱོར་མངོན་སུམ་དང་གསུམ་ལས། དབང་པོའི་མངོན་སུམ་གྱི་ཚད་མ་ལ་
ཤེས་པས་མ་ཁྱབ་སྟེ། མིག་གི་དབང་པོ་མངོན་སུམ་གྱི་ཚད་མ་ཡིན་པའི་ཕྱིར། རྣལ་འབྱོར་
མངོན་སུམ་ལ་ཡང༌། གང་ཟག་གི་བདག་མེད་མངོན་སུམ་དུ་རྟོགས་པའི་རྣལ་འབྱོར་
མངོན་སུམ་དང༌། ཕྲ་བའི་མི་རྟག་པ་མངོན་སུམ་དུ་རྟོགས་པའི་རྣལ་འབྱོར་མངོན་སུམ་
གཉིས་ཡོད། དང་པོ་ལ། གང་ཟག་རྟག་གཅིག་རང་དབང་ཅན་གྱིས་སྟོང་པར་རྟོགས་
པའི་རྣལ་འབྱོར་(༣ན)མངོན་སུམ་དང་། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་
པར་རྟོགས་པའི་རྣལ་འབྱོར་མངོན་སུམ་གཉིས་ཡོད། །
དྲུག་པ་བདག་མེད་འདོད་ཚུལ་ནི། བདག་མེད་ཕྲ་མོ་དང་། གང་ཟག་གི་བདག་
མེད་ཕྲ་མོ་དོན་གཅིག་ཏུ་འདོད་ཅིང་། ཆོས་ཀྱི་བདག་མེད་ཁས་མི་ལེན་ཏེ། དེས་གཞི་
གྲུབ་ན་ཆོས་བདག་ཡིན་པས་ཁྱབ་པ་ཁས་ལེན་པའི་ཕྱིར། དེ་རྣམས་ཀྱི་ནང་ནས་གནས་
མ་བུ་པས་རྟག་གཅིག་རང་དབང་ཅན་གྱིས་སྟོང་པའི་གང་ཟག་གི་བདག་མེད་ཁས་ལེན་
ཞིང་། རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་གང་ཟག་གི་བདག་མེད་ཁས་མི་ལེན་
ཏེ། དེས་ཕུང་པོ་དང་ངོ་བོ་གཅིག་དང་ཐ་དད་རྟག་མི་རྟག་གང་དུའང་བརྗོད་དུ་མེད་པའི་
རང་སྐྱ་ཐུབ་པའི་རྫས་ཡོད་ཀྱི་བདག་ཁས་ལེན་པ་ཡིན་པའི་ཕྱིར། །
བདུན་པ་ས་ལམ་གྱི་རྣམ་གཞག་ལ་ཡང་། སྤང་བྱ་དང་། ས་ལམ་གྱི་རྣམ་གཞག་
དངོས་བཤད་པའོ། །དང་པོ་ནི། སྒྲིབ་པ་ལ། ཉོན་མོངས་ཅན་དང་། ཉོན་མོངས་ཅན་
མ་ཡིན་པའི་སྒྲིབ་པ་གཉིས་སུ་འདོད་ཅིང་། ཤེས་སྒྲིབ་ཀྱི་ཐ་སྙད་མེད་པ་ཡིན་ནོ། །དང་
-3-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
པོས་གཙོ་བོར་ཐར་པ་འཐོབ་པ་ལ་བར་དུ་གཅོད་པར་བྱེད། གཉིས་པས། གཙོ་བོར་ཐམས་
ཅད་མཁྱེན་པ་འཐོབ་པ་ལ་བར་དུ་གཅོད་པར་བྱེད་པ་ཡིན་པའི་ཕྱིར། དང་པོའི་མཚན་
གཞི་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་དང༌། དེའི་དབང་གིས་
བྱུང་བའི་དུག་གསུམ་ས་བོན་དང་བཅས་པ་ལྟ་བུའོ། །གཉིས་པ་ནི། གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པའི་བག་ཆགས་དང་། དེའི་དབང་གིས་བྱུང་བའི་སེམས་
ཀྱི་གནས་ངན་ལེན་ལྟ་བུ། །
གཉིས་པ་ས་ལམ་གྱི་རྣམ་གཞག་དངོས་བཤད་པ་ལ། ཐེག་པ་གསུམ་གྱི་གང་ཟག་
གིས་ལམ་བགྲོད་ཚུལ་གྱི་ཁྱད་པར་ཡོད་དེ། ཉན་ཐོས་ཀྱི་རིགས་ཅན་རྣམས་ཀྱིས་གང་ཟག་
རང་(༣བ)སྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་པའི་ལྟ་བ་དེ། བསོད་ནམས་ཀྱི་
ཚོགས་ཆུང་ངུ་དང་ཟུང་དུ་འབྲེལ་ཏེ། ཚེ་གསུམ་ལ་སོགས་པའི་བར་དུ་གོམས་པར་བྱས་
ནས་བྱང་ཆུབ་ཆུང་ངུ་འཐོབ་པར་བྱེད། རང་རྒྱལ་གྱི་རིགས་ཅན་རྣམས་ཀྱིས་དེ་འདྲ་བའི་
ལྟ་བ་དེ། བསོད་ནམས་ཀྱི་ཚོགས་འབྲིང་དང་ཟུང་དུ་འབྲེལ་ཏེ། བསྐལ་པ་བརྒྱ་ལ་སོགས་
པའི་བར་དུ་གོམས་པར་བྱས་ནས་བྱང་ཆུབ་འབྲིང་འཐོབ་པར་བྱེད། བྱང་སེམས་རྣམས་
ཀྱིས་དེ་འདྲ་བའི་ལྟ་བ་དེ། བསོད་ནམས་ཀྱི་ཚོགས་ཆེན་པོ་དང་ཟུང་དུ་འབྲེལ་ཏེ། བསྐལ་
ཆེན་གྲངས་མེད་གསུམ་ལ་སོགས་པའི་བར་དུ་གོམས་པར་བྱས་ནས་བྱང་ཆུབ་ཆེན་པོ་
འཐོབ་པར་བྱེད་པ་ཡིན་པའི་ཕྱིར། དེ་རྣམས་ཀྱིས་ཚོགས་གསོག་ཚུལ་གྱི་ཁྱད་པར་ཡོད་
དེ། བྱང་སེམས་རྣམས་ཀྱིས་ཚོགས་ལམ་ཆེན་པོ་མན་ཆད་དུ་བསྐལ་ཆེན་གྲངས་མེད་
གསུམ་ལ་སོགས་པའི་བར་དུ་ཚོགས་བསགས་ནས་སྦྱོར་ལམ་དྲོད་ནས་མི་སློབ་ལམ་གྱི་
བར་སྟན་ཐོག་གཅིག་ལ་མངོན་དུ་བྱེད། རང་རྒྱལ་གྱི་རིགས་ཅན་རྣམས་ཀྱིས་ཚོགས་ལམ་
ཆེན་པོ་མན་ཆད་དུ་བསྐལ་ཆེན་བརྒྱ་ལ་སོགས་པའི་བར་དུ་ཚོགས་བསགས་ནས་སྦྱོར་
ལམ་དྲོད་ནས་མི་སློབ་ལམ་གྱི་བར་སྟན་ཐོག་གཅིག་ལ་མངོན་དུ་བྱེད། ཉན་ཐོས་ཀྱི་
-
4-



གྲུབ་མཐའི་རྣམ་གཞག ། །
རིགས་ཅན་རྣམས་ཀྱིས་སློབ་ལམ་བཞི་ཀའི་གནས་སྐབས་སུ་ཚོགས་གསོག་ཅིང་འཕགས་
ལམ་ཐོབ་ནས་ཀྱང་སྐྱེ་སྲིད་བཅུ་བཞིའི་བར་དུ་སློབ་ལམ་ལ་སློབ་དགོས་པ་ཡང་ཡོད་པའི་
ཕྱིར། དེས་ན་དེ་དག་གིས་སངས་རྒྱས་ཀྱི་གཟུགས་ཕུང་སངས་རྒྱས་མ་ཡིན་པར་འདོད་
དེ། དེ་སྤང་བྱ་ཡིན་པའི་ཕྱིར་ཏེ། དེ་སྔར་གྱི་བྱང་སེམས་སྦྱོར་ལམ་པའི་ལུས་རྟེན་དང་ཚེ་
གཅིག་གིས་བསྡུས་པ་ཡིན་པའི་ཕྱིར། ཁྱབ་སྟེ། བྱང་སེམས་སྦྱོར་ལམ་པའི་ལུས་རྟེན་དེ་སྔ་
མའི་ལས་ཉོན་གྱིས་(༤ན)འཕངས་པའི་ཕུང་པོ་ཡིན་པའི་ཕྱིར། དེས་ལོངས་སྤྱོད་རྫོགས་
སྐུ་ཁས་མི་ལེན་ཞིང་། མཆོག་གི་སྤྲུལ་སྐུ་ལྷག་མེད་དུ་མྱ་ངན་ལས་འདས་པའི་ཚེ་རིག་པ་
རྒྱུན་ཆད་པར་འདོད། སངས་རྒྱས་འཕགས་པས་སྡུག་ཀུན་མ་ལུས་པར་སྤངས་ཀྱང་དེའི་
རྒྱུད་ལ་སྡུག་བདེན་ཡོད་པ་མི་འགལ་ཏེ། སྡུག་བདེན་ལ་དམིགས་པའི་ཉོན་མོངས་མ་ལུས་
པར་སྤངས་པ་ན་སྡུག་བདེན་སྤངས་པར་འཇོག་པའི་ཕྱིར། ཉན་རང་དགྲ་བཅོམ་པས་དགྲ་
བཅོམ་པའི་གོ་འཕང་ཐོབ་ནས་སྐུ་ཚེའི་འདུ་བྱེད་མ་བཏང་གི་བར་ལྷག་བཅས་པ་དང་། སྐུ་
ཚེའི་འདུ་བྱེད་བཏང་ནས་ལྷག་མེད་དུ་མྱ་ངན་ལས་འདས་པར་འཇོག་པའི་ཕྱིར། ལྷག་བཅས་
མྱང་འདས་ཀྱི་ཚེ་ཉོན་མོངས་ཅན་གྱི་སྒྲིབ་པ་མ་ལུས་པར་སྤངས་ཀྱང་། ཉོན་མོངས་ཅན་
མ་ཡིན་པའི་སྒྲིབ་པ་མ་སྤངས་པ་ཡོད། ལྷག་མེད་མྱང་འདས་ཀྱི་ཚེ་དེ་གཉེན་པོའི་སྟོབས་
ཀྱིས་བཅོམ་པ་མ་ཡིན་ཀྱང་། དེ་མེད་དེ། དེའི་ཚེ་དེའི་རྟེན་རིག་པ་རྒྱུན་ཆད་པ་ཡིན་པའི་
ཕྱིར། དངོས་སྨྲ་བ་རྣམས་ཀྱིས་མདོའི་དྲང་ངེས་འབྱེད་པའི་ཚེ་སྒྲ་ཇི་བཞིན་དུ་ཁས་བླང་
དུ་རུང་མི་རུང་གི་སྒོ་ནས་འབྱེད་ཅིང་། དོན་སྨྲ་གཉིས་ཀྱིས་ཐེག་ཆེན་གྱི་སྡེ་སྣོད་སངས་
རྒྱས་ཀྱི་བཀར་མི་འདོད་དེ། བྱེ་བྲག་སྨྲ་བ་ཕལ་ཆེ་བས་མདོ་ལ་ངེས་དོན་གྱི་མདོས་ཁྱབ་
པ་ཁས་ལེན་པའི་ཕྱིར།
གཉིས་པ་མདོ་སྡེ་པའི་ལུགས་བཤད་པ་ལ། མཚན་ཉིད། དབྱེ་བ། སྒྲ་བཤད་
པ། ཡུལ་གྱི་འདོད་ཚུལ། ཡུལ་ཅན་གྱི་འདོད་ཚུལ། བདག་མེད་གྱི་འདོད་ཚུལ། ས་



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལམ་གྱི་རྣམ་གཞག་བཤད་པ་དང་བདུན། དང་པོ་ནི། རང་རིག་དང་ཕྱི་དོན་གཉིས་ཀ་
ཁས་ལེན་པའི་ཐེག་དམན་གྱི་གྲུབ་མཐའ་སྨྲ་བའི་གང་ཟག་དེ། མདོ་སྡེ་པའི་མཚན་ཉིད།
མདོ་སྡེ་པ་དང་དཔེ་སྟོན་པ་དོན་གཅིག །
གཉིས་པ་དེ་ལ་དབྱེ་ན། (༤བ)ལུང་གི་རྗེས་འབྲང་གི་མདོ་སྡེ་པ་དང༌། རིགས་པའི་
རྗེས་འབྲང་གི་མདོ་སྡེ་པ་གཉིས་ཡོད། དང་པོ་ནི། མངོན་པ་མཛོད་ཀྱི་རྗེས་འབྲང་གི་མདོ་
སྡེ་པ་ལྟ་བུ། གཉིས་པ་ནི། ཚད་མ་སྡེ་བདུན་གྱི་རྗེས་འབྲང་གི་མདོ་སྡེ་པ་ལྟ་བུའོ། །
གསུམ་པ་ནི། ཅིའི་ཕྱིར་མདོ་སྡེ་པ་ཞེས་བྱ་ཞེ་ན། བཅོམ་ལྡན་འདས་ཀྱི་མདོའི་
རྗེས་སུ་འབྲངས་ནས་གྲུབ་མཐའ་སྨྲ་བས་ན་མདོ་སྡེ་པ་དང༌། ཆོས་ཐམས་ཅད་དཔེའི་སྒོ་
ནས་བསྟན་པར་འདོད་པས་ན་དཔེ་སྟོན་པ་ཞེས་བརྗོད་པའི་ཕྱིར། །
བཞི་པ་ནི། ཚད་མས་དམིགས་པ་ཡོད་པའི་མཚན་ཉིད། དེ་ལ་དབྱེ་ན། ཀུན་རྫོབ་
བདེན་པ་དང་། དོན་དམ་བདེན་པ་གཉིས་ཡོད། དོན་དམ་པར་དོན་བྱེད་ནུས་པའི་ཆོས་
དེ། དོན་དམ་བདེན་པའི་མཚན་ཉིད། དོན་དམ་བདེན་པ། བདེན་པར་གྲུབ་པ། དངོས་
པོ། བྱས་པ། མི་རྟག་པ། འདུས་བྱས། རྫས། རང་མཚན་རྣམས་དོན་གཅིག །དོན་དམ་
པར་དོན་བྱེད་མི་ནུས་པའི་ཆོས་ཀུན་རྫོབ་བདེན་པའི་མཚན་ཉིད། ཀུན་རྫོབ་བདེན་པ།
རྫུན་པར་གྲུབ་པ། རྟག་པ། སྤྱི་མཚན་རྣམས་དོན་གཅིག །ཡང་ཡོད་པ་ལ་དབྱེ་ན། དགག་
པ་དང་། སྒྲུབ་པ་གཉིས། རང་འཛིན་གྱི་བློས་རང་གི་དགག་བྱ་བཅད་པའི་སྒོ་ནས་རྟོགས་
པར་བྱ་བ་དགག་པའི་མཚན་ཉིད། རང་འཛིན་གྱི་བློས་རང་གི་དགག་བྱ་མ་བཅད་པའི་
སྒོ་ནས་རྟོགས་པར་བྱ་བ། སྒྲུབ་པའི་མཚན་ཉིད། དང་པོ་ལ་ཡང་། མེད་དགག་དང་།
མ་ཡིན་དགག་གཉིས་ལས། དང་པོའི་མཚན་གཞི་ནི་འདུས་མ་བྱས་ཀྱི་ནམ་མཁའ། འགོག་
བདེན། སྟོང་ཉིད་ལྟ་བུའོ། །གཉིས་པའི་མཚན་གཞི། དངོས་པོ་མ་ཡིན་པ་ལས་ལོག་པ།
བུམ་འཛིན་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་ལྟ་བུའོ། །ཡང་ཡོད་པ་ལ་



གྲུབ་མཐའི་རྣམ་གཞག ། །
དབྱེ་ན། གཅིག་དང་ཐ་དད་གཉིས་ལས་དང་པོ་ལ་ཡང་། རྫུན་པའི་གཅིག་དང་། བདེན་
པའི་གཅིག་གཉིས་ལས། དང་པོ་ནི། ཤེས་བྱ་དང་། སྤྱི་མཚན་ལྟ་བུའོ། །གཉིས་པ་
ནི། དངོས་(༥ན)པོ་དང༌། མི་རྟག་པ་ལྟ་བུ། གཉིས་པ་ཐ་དད་ལ་ཡང་། རྫུན་
པའི་ཐ་དད་དང་། བདེན་པའི་ཐ་དད་གཉིས་ལས། དང་པོ་ནི། བུམ་པའི་ལྡོག་པ་དང་ཀ་
བའི་ལྡོག་པ་གཉིས་ལྟ་བུ། གཉིས་པ་ནི། བུམ་པ་དང་ཀ་བ་གཉིས་ལྟ་བུ། དེས་ན་འདས་
པ་དང་མ་འོངས་པ་གཉིས་རྟག་པ་དང་། ད་ལྟར་བ་དང་དངོས་པོ་དོན་གཅིག་ཡིན་ནོ། ། །
ལྔ་པ་ཡུལ་ཅན་གྱི་འདོད་ཚུལ་ནི། མདོ་སྡེ་པ་ལ། ཕུང་པོའི་རྒྱུན་གང་ཟག་གི་མཚན་
གཞིར་འདོད་པ་དང་། ཡིད་ཀྱི་རྣམ་ཤེས་གང་ཟག་གི་མཚན་གཞིར་འདོད་པ་གཉིས་ལས།
དང་པོ་ནི། མངོན་པ་མཛོད་ཀྱི་རྗེས་འབྲང་གི་མདོ་སྡེ་པ་ལྟ་བུ། གཉིས་པ་ནི། ཚད་མ་སྡེ་
བདུན་གྱི་རྗེས་འབྲང་གི་མདོ་སྡེ་པ་ལྟ་བུ། གསལ་ཞིང་རིག་པ་བློའི་མཚན་ཉིད། བློ་ལ་
ཚད་མ་དང་། ཚད་མིན་གྱི་བློ་གཉིས་ཡོད། གསར་དུ་མི་སླུ་བའི་རིག་པ་ཚད་མའི་མཚན་
ཉིད། ཚད་མའི་མཚན་ཉིད་ཀྱི་ཟུར་དུ་གསར་དུ་དང་། མི་སླུ་བ་དང་། རིག་པ་ཞེས་
གསུམ་སྨོས་པ་ལ་དགོས་པ་ཡོད་དེ། གསར་དུ་ཞེས་པས་དཔྱད་ཤེས་ཚད་མ་ཡིན་པ་
གཅོད། མི་སླུ་བ་ཞེས་པས་ཡིད་དཔྱོད་ཚད་མ་ཡིན་པ་གཅོད། རིག་པ་ཞེས་པས་དབང་
པོ་གཟུགས་ཅན་པ་ཚད་མ་ཡིན་པ་གཅོད་པ་ཡིན་པའི་ཕྱིར། ཚད་མ་ལ་དབྱེ་ན། མངོན་སུམ་
གྱི་ཚད་མ་དང་། རྗེས་སུ་དཔག་པའི་ཚད་མ་གཉིས་ཡོད། རྟོག་པ་དང་བྲལ་ཞིང་མ་འཁྲུལ་
བའི་རིག་པ་མངོན་སུམ་གྱི་མཚན་ཉིད། རྟོག་པ་དང་བྲལ་ཞིང་གསར་དུ་མི་སླུ་བའི་རིག་
པ་དེ། མངོན་སུམ་གྱི་ཚད་མའི་མཚན་ཉིད། མངོན་སུམ་གྱི་ཚད་མ་ལ་དབྱེ་ན། རང་
རིག་མངོན་སུམ་གྱི་ཚད་མ། དབང་པོའི་མངོན་སུམ་གྱི་ཚད་མ། ཡིད་ཀྱི་མངོན་སུམ་གྱི་
ཚད་མ། རྣལ་འབྱོར་མངོན་སུམ་གྱི་ཚད་མ་དང་བཞི་ལས། ཁ་ནང་ཁོ་ནར་ཕྱོགས་
ཤིང་འཛིན་པ་ཡན་གར་བར་གྱུར་བའི་རྟོག་པ་དང་བྲལ་ཞིང་(༥བ)གསར་དུ་མི་སླུ་བའི་



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རིག་པ། དང་པོའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་
ཅན་པ་ལ་བརྟེན་ནས་བྱུང་བའི་རྟོག་པ་དང་བྲལ་ཞིང་གསར་དུ་མི་སླུ་བའི་རིག་པ། གཉིས་
པའི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལ་བརྟེན་ནས་བྱུང་
བའི་རྟོག་པ་དང་བྲལ་ཞིང་གསར་དུ་མི་སླུ་བའི་རིག་པ། གསུམ་པའི་མཚན་ཉིད། རང་
གི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལ་བརྟེན་ནས་ཕྲ་བའི་མི་རྟག་པ་དང་།
གང་ཟག་གི་བདག་མེད་ཕྲ་རགས་གང་རུང་མངོན་སུམ་དུ་རྟོགས་པའི་ཡེ་ཤེས། བཞི་པའི་
མཚན་ཉིད། རྣལ་འབྱོར་མངོན་སུམ་གྱི་ཚད་མ་ལ་དབྱེ་ན། ཕྲ་བའི་མི་རྟག་པ་མངོན་སུམ་དུ་
རྟོགས་པའི་ཚད་མ་དང་། གང་ཟག་གི་བདག་མེད་རགས་པ་མངོན་སུམ་དུ་རྟོགས་པའི་
ཚད་མ་དང་། གང་ཟག་གི་བདག་མེད་ཕྲ་མོ་མངོན་སུམ་དུ་རྟོགས་པའི་ཚད་མ་དང་
གསུམ་ཡོད། རང་གི་རྟེན་རྟགས་ཡང་དག་ལ་བརྟེན་ནས་སྐྱེས་པའི་གསར་དུ་མི་སླུ་བའི་
ཞེན་རིག་དེ། རྗེས་སུ་དཔག་པའི་ཚད་མའི་མཚན་ཉིད། དེ་ལ་དབྱེ་ན། དངོས་སྟོབས་
རྗེས་དཔག །གྲགས་པའི་རྗེས་དཔག །ཡིད་ཆེས་རྗེས་དཔག་དང་གསུམ་ལས། བྱས་
རྟགས་ཀྱིས་སྒྲ་མི་རྟག་རྟོགས་ཀྱི་རྗེས་དཔག་དང་པོའི་མཚན་གཞི། རྟོག་ཡུལ་ན་ཡོད་
པའི་རྟགས་ལས་རི་བོང་ཅན་ཟླ་སྒྲས་བརྗོད་རུང་དུ་རྟོགས་པའི་རྗེས་དཔག་གཉིས་པའི་
མཚན་གཞི། དཔྱད་གསུམ་གྱིས་དག་པའི་ལུང་གི་རྟགས་ལས་སྦྱིན་པས་ལོངས་སྤྱོད་ཁྲིམས་
ཀྱིས་བདེ། ཞེས་སོགས་ཀྱི་ལུང་རང་གི་བསྟན་དོན་མི་སླུ་བར་རྟོགས་པའི་རྗེས་དཔག་ལྟ་
བུ་གསུམ་པའི་མཚན་གཞི་ཡིན། གྲགས་པའི་རྗེས་དཔག་ལ་དངོས་སྟོབས་ཀྱིས་རྗེས་
དཔག་གིས་ཁྱབ་ཅིང་། མངོན་སུམ་ཡིན་ན་མངོན་སུམ་ཚད་མ་ཡིན་པས་མ་ཁྱབ་པ་དང་།
རྗེས་དཔག་ཡིན་ན་(༦ན)རྗེས་དཔག་ཚད་མ་ཡིན་པས་མ་ཁྱབ་སྟེ། གཟུགས་འཛིན་དབང་
པོ་མངོན་སུམ་སྐད་ཅིག་གཉིས་པ་དང་། སྒྲ་མི་རྟག་རྟོགས་ཀྱི་རྗེས་དཔག་སྐད་ཅིག་གཉིས་
པ་རྣམས་དཔྱད་ཤེས་ཡིན་པའི་ཕྱིར་ཏེ། འཐད་ལྡན་ལས། མངོན་སུམ་དང་རྗེས་སུ་དཔག་



གྲུབ་མཐའི་རྣམ་གཞག །
པའི་སྐད་ཅིག་དང་པོ་གཉིས་ནི་ཚད་མ་ཡིན་ལ། དེ་དག་གི་རྒྱུན་དུ་གྱུར་པ་གྲུབ་བདེ་ཐ་མི་
དད་པའི་ཕྱིར་ཕྱི་མ་རྣམས་ནི་ཚད་མ་ཡིན་པ་སྤངས་པའོ། །ཞེས་གསུངས་པའི་ཕྱིར། །
གཉིས་པ་གསར་དུ་མི་སླུ་བ་མ་ཡིན་པའི་རིག་པ། ཚད་མིན་གྱི་བློའི་མཚན་ཉིད། དེ་
ལ་དབྱེ་ན། དཔྱད་ཤེས། ལོག་ཤེས། ཐེ་ཚོམ། ཡིད་དཔྱོད། སྣང་ལ་མ་ངེས་པའི་བློ་དང་
ལྔ་ཡོད། རྟོགས་ཟིན་རྟོགས་པའི་རིག་པ། དང་པོའི་མཚན་ཉིད། དེ་ལ་ཡང་། རྟོག་
པ་དཔྱད་ཤེས། རྟོག་མེད་དཔྱད་ཤེས་གཉིས་ལས། དང་པོ་ནི། སྔོ་འཛིན་དབང་མངོན་
གྱིས་དྲངས་ནས་སྐྱེས་པའི་སྔོན་པོ་དྲན་པའི་དྲན་ཤེས་དང་། སྒྲ་མི་རྟག་རྟོགས་ཀྱི་
རྗེས་དཔག་སྐད་ཅིག་གཉིས་པ་ལྟ་བུ། གཉིས་པ་ནི། གཟུགས་འཛིན་དབང་པོ་མངོན་སུམ་
སྐད་ཅིག་གཉིས་པ་ལྟ་བུ། །
གཉིས་པ་ནི། ཕྱིན་ཅི་ལོག་ཏུ་ཞུགས་པའི་རིག་པ། ལོག་ཤེས་ཀྱི་མཚན་ཉིད། དེ་
ལ་ཡང་། རྟོག་པ་ལོག་ཤེས་དང་། རྟོག་མེད་ལོག་ཤེས་གཉིས་ལས། དང་པོ་ནི། སྒྲ་
རྟག་འཛིན་རྟོག་པ་ལྟ་བུ། གཉིས་པ་ནི། ཟླ་གཅིག་ཟླ་གཉིས་སུ་སྣང་བའི་དབང་ཤེས་དང་།
གངས་རི་སྔོན་པོར་སྣང་བའི་དབང་ཤེས་ལྟ་བུ། །
གསུམ་པ་ནི། རང་སྟོབས་ཀྱིས་མཐའ་གཉིས་སུ་དོགས་པའི་སེམས་བྱུང་ཐེ་ཚོམ་གྱི་
མཚན་ཉིད། དེ་དང་མཚུངས་ལྡན་དུ་གྱུར་པའི་ཡིད་ཀྱི་རྣམ་ཤེས་དང་། དེའི་འཁོར་དུ་བྱུང་
བའི་ཚོར་བ་རྣམས་ནི་རང་སྟོབས་ཀྱིས་མཐའ་གཉིས་སུ་དོགས་པ་མ་ཡིན་ཏེ། དེ་རྣམས་
ཐེ་ཚོམ་དེའི་སྟོབས་ཀྱིས་མཐའ་གཉིས་སུ་(༦བ)དོགས་པ་ཡིན་པའི་ཕྱིར། དེ་ལ་ཡང་། དོན་
འགྱུར་གྱི་ཐེ་ཚོམ། དོན་མི་འགྱུར་གྱི་ཐེ་ཚོམ། ཆ་སྙོམས་པའི་ཐེ་ཚོམ་དང་གསུམ་ལས། དང་
པོ་ནི། སྒྲ་མི་རྟག་གམ་སྙམ་པའི་ཐེ་ཚོམ་ལྟ་བུ། གཉིས་པ་ནི། སྒྲ་རྟག་གམ་སྙམ་པའི་ཐེ་
ཚོམ་ལྟ་བུ། གསུམ་པ་ནི། སྒྲ་རྟག་གམ་མི་རྟག་སྙམ་པའི་ཐེ་ཚོམ་ལྟ་བུ།
བཞི་པ་ནི། རང་ཡུལ་ལ་ཞེན་པས་སླུ་བའི་ཞེན་རིག་དོན་མཐུན་དེ། ཡིད་དཔྱོད་



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཀྱི་མཚན་ཉིད། དེ་ལ་ཡང་། རྒྱུ་མཚན་མེད་པའི་ཡིད་དཔྱོད། རྒྱུ་མཚན་དང་འགལ་
བའི་ཡིད་དཔྱོད། རྒྱུ་མཚན་མ་ངེས་པའི་ཡིད་དཔྱོད། རྒྱུ་མཚན་མ་གྲུབ་པའི་ཡིད་དཔྱོད།
རྒྱུ་མཚན་ཡོད་ཀྱང་གཏན་ལ་མ་ཕབ་པའི་ཡིད་དཔྱོད་དང་ལྔ་ལས། སྒྲ་མི་རྟག་ཅེས་པའི་
ངག་ཙམ་ལ་བརྟེན་ནས་སྒྲ་མི་རྟག་པར་འཛིན་པའི་བློ་ལྟ་བུ། དང་པོའི་མཚན་གཞི་ཡིན་
ཏེ། སྒྲ་མི་རྟག་ཅེས་པའི་སྒྲ་དེས་སྒྲ་མི་རྟག་པའི་དམ་བཅའ་བརྗོད་པ་ཡིན་གྱི་སྒྲ་མི་རྟག་
པའི་རྒྱུ་མཚན་ཡང་དག་མ་བརྗོད་པའི་ཕྱིར། དོན་བྱེད་ནུས་སྟོང་གི་རྟགས་ལས་སྒྲ་མི་རྟག་
པར་འཛིན་པའི་བློ་ལྟ་བུ། གཉིས་པའི་མཚན་གཞི་ཡིན་ཏེ། དོན་བྱེད་ནུས་སྟོང་སྒྲ་དང་འགལ་
བ་ཡིན་པའི་ཕྱིར། གཞལ་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ་གསུམ་པའི་
མཚན་གཞི་ཡིན་ཏེ། གཞལ་བྱ་སྒྲ་མི་རྟག་པར་སྒྲུབ་པའི་མ་ངེས་པའི་གཏན་ཚིགས་ཡིན་
པའི་ཕྱིར། མིག་ཤེས་ཀྱི་གཟུང་བྱའི་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ། བཞི་
པའི་མཚན་གཞི་ཡིན་ཏེ། མིག་ཤེས་ཀྱི་གཟུང་བྱ་སྒྲ་མི་རྟག་པར་སྒྲུབ་པའི་མ་གྲུབ་པའི་
གཏན་ཚིགས་ཡིན་པའི་ཕྱིར། སྒྲ་མི་རྟག་པར་ཚད་མས་མ་ངེས་པའི་གང་ཟག་གི་རྒྱུད་ཀྱི་
བྱས་རྟགས་ལས་སྒྲ་མི་རྟག་པར་འཛིན་པའི་བློ་ལྟ་བུ། ལྔ་པའི་མཚན་གཞི་ཡིན་ཏེ། བྱས་
པ་སྒྲ་མི་རྟག་པར་(༧ན)སྒྲུབ་པའི་རྒྱུ་མཚན་ཡང་དག་ཡིན་ཡང་། དེ་འདྲ་བའི་གང་ཟག་
དེས་དེའི་རྒྱུ་མཚན་ཡང་དག་དེ། གཏན་ལ་མ་ཕབ་པ་ཡིན་པའི་ཕྱིར།
ལྔ་པ་ནི་རང་ཡུལ་མ་ངེས་པའི་གསལ་སྣང་ཅན་གྱི་མ་འཁྲུལ་བའི་རིག་པ་དེ། སྣང་
ལ་མ་ངེས་པའི་བློའི་མཚན་ཉིད། དེ་ལ་དབྱེ་ན། ཁོ་རང་དུ་གྱུར་པའི་དབང་མངོན། ཡིད་
ཀྱི་མངོན་སུམ་དང་། རང་རིག་མངོན་སུམ་གསུམ་ལས། དང་པོ་ནི། མིག་གཟུགས་
མཛེས་པ་ལ་ལྷག་པར་ཆགས་པའི་དུས་ཀྱི་སྒྲ་འཛིན་ཉན་ཤེས་ལྟ་བུ། གཉིས་པ་ནི། སོ་
སྐྱེའི་རྒྱུད་ཀྱི་གཟུགས་སོགས་དོན་ལྔ་འཛིན་པའི་ཡིད་ཀྱི་མངོན་སུམ་ལྟ་བུ། གསུམ་པ་
ནི། སོ་སྐྱེའི་རྒྱུད་ཀྱི་གཟུགས་སོགས་དོན་ལྔ་འཛིན་པའི་ཡིད་ཀྱི་མངོན་སུམ་ཉམས་སུ་
- 10 -



གྲུབ་མཐའི་རྣམ་གཞག །
མྱོང་བའི་རང་རིག་ལྟ་བུ། སྤྱིར་ཡུལ་ཅན་ལ་དབྱེ་ན། སྐྱེས་བུ། ངག །ཚད་མ་
གསུམ་ཡོད། ཡུལ་ཅན་ཚད་མ་དེ་ལ་དབྱེ་ན། སྐྱེས་བུ་ཚད་མ། ངག་ཚད་མ། ཤེས་པ་
ཚད་མ་དང་གསུམ་ལས། དང་པོ་ནི། སྟོན་པ་སངས་རྒྱས་ལྟ་བུ་ལ་བྱེད། གཉིས་པ་ནི།
བདེན་བཞིའི་ཆོས་འཁོར་ལྟ་བུ་ལ་བྱེད། གསུམ་པ་ནི། མངོན་སུམ་ཚད་མ་དང་། །
རྗེས་སུ་དཔག་པའི་ཚད་མ་ལྟ་བུ་ཡིན་ནོ། །
དྲུག་པ་བདག་མེད་འདོད་ཚུལ་ནི། གང་ཟག་རྟག་གཅིག་རང་དབང་ཅན་གྱིས་སྟོང་
པ་གང་ཟག་གི་བདག་མེད་རགས་པ་དང་། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་
པ་གང་ཟག་གི་བདག་མེད་ཕྲ་མོར་འདོད་ཅིང་། ཆོས་ཀྱི་བདག་མེད་ཁས་མི་ལེན་པ་བྱེ་
བྲག་སྨྲ་བ་དང་མཚུངས། །
བདུན་པ་ས་ལམ་གྱི་རྣམ་གཞག་ནི། རིགས་ཅན་གསུམ་གའི་ཚོགས་གསོག་པའི་ཚེ་
སློབ་ལམ་བཞི་ཀའི་གནས་སྐབས་སུ་ཚོགས་གསོག་པ་ཡིན་པས་དེའི་རྒྱུ་མཚན་གྱིས་སངས་
རྒྱས་ཀྱི་གཟུགས་ཕུང་སངས་རྒྱས་སུ་ཁས་ལེན་པ་ཡིན་ནོ། །སྒྲིབ་པའི་རྣམ་གཞག་
དང་(༧བ)ས་ལམ་གྱི་བགྲོད་ཚུལ་སོགས་བྱེ་བྲག་སྨྲ་བ་དང་མཚུངས། ང་
གསུམ་པ་སེམས་ཙམ་པའི་ལུགས་བཤད་པ་ལ། ས་བཅད་སྔར་ལྟར་བདུན་ལས།
དང་པོ་ནི། ཕྱི་དོན་ཁས་མི་ལེན་ཅིང་། རང་རིག་བདེན་གྲུབ་ཏུ་འདོད་པའི་ཐེག་ཆེན་གྱི་
གྲུབ་མཐའ་སྨྲ་བའི་གང་ཟག་དེ། སེམས་ཙམ་པའི་མཚན་ཉིད། སེམས་ཙམ་པ་དང་།
རྣམ་རིག་པ་དང་། རྣལ་འབྱོར་སྤྱོད་པ་བ་རྣམས་དོན་གཅིག ། །
གཉིས་པ་དེ་ལ་དབྱེ་ན། སེམས་ཙམ་རྣམ་བདེན་པ་དང་། རྣམ་རྫུན་པ་གཉིས་
ལས། སེམས་ཙམ་པ་གང་ཞིག །ཚུར་མཐོང་གི་རྒྱུད་ཀྱི་གཟུགས་འཛིན་མངོན་སུམ་ལ་
གཟུགས་རགས་པར་སྣང་བའི་ཆ་ལ་མ་རིག་བག་ཆགས་ཀྱིས་བསླད་པ་མ་ཞུགས་པར་
འདོད་པ་དེ། དང་པོའི་མཚན་ཉིད། དེ་གང་ཞིག །ཚུར་མཐོང་གི་རྒྱུད་ཀྱི་གཟུགས་འཛིན་
-11 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
མངོན་སུམ་ལ་གཟུགས་རགས་པར་སྣང་བའི་ཆ་ལ་མ་རིག་བག་ཆགས་ཀྱིས་བསླད་པ་
ཞུགས་པར་འདོད་པ་དེ་གཉིས་པའི་མཚན་ཉིད། རྣམ་བདེན་པ་ལ་དབྱེ་ན། གཟུང་འཛིན་
གྲངས་མཉམ་པ། སྒོ་ང་ཕྱེད་ཚལ་བ། སྣ་ཚོགས་གཉིས་མེད་པ་དང་གསུམ་ཡོད། དེ་
རྣམས་སོ་སོའི་འདོད་ཚུལ་ཡོད་དེ། ཕྱེ་མ་ལེབ་ཀྱི་གཤོག་སྟེང་གི་ཁྲ་བོ་འཛིན་པའི་མིག་
ཤེས་ཀྱིས་ཁྲ་བོ་འཛིན་པའི་ཚེ། ཡུལ་གྱི་ངོས་ནས་སྔོ་སེར་སོགས་མི་འདྲ་བ་རེ་རེའི་རྣམ་
པ་གཏད་ཅིང་། ཡུལ་ཅན་གྱི་ངོས་ནས་ཀྱང་སྔོ་སེར་སོགས་མི་འདྲ་བ་རེ་རེའི་རྣམ་པ་རྣམ་
བདེན་དུ་སྐྱེ་བར་འདོད་པས་ན་གཟུང་འཛིན་གྲངས་མཉམ་པ་དང་། དེ་ལྟར་འཛིན་པའི་
ཚེ་ཡུལ་གྱི་ངོས་ནས་སྔོ་སེར་སོགས་མི་འདྲ་བ་རེ་རེའི་རྣམ་པ་གཏད་ཅིང་། ཡུལ་ཅན་གྱི་
ངོས་ནས་སྔོ་སེར་སོགས་མི་འདྲ་བ་རེ་རེའི་རྣམ་པ་རྣམ་མེད་དུ་སྐྱེ་བར་འདོད་པས་ན་སྒོ་
ང་ཕྱེད་ཚལ་བ་དང་། དེ་ལྟར་འཛིན་པའི་ཚེ་ཡུལ་གྱི་ངོས་ནས་སྔོ་སེར་སོགས་མི་འདྲ་བ་
རེ་རེའི་རྣམ་པ་མ་གཏད་ཅིང༌། (༨ན)ཁྲ་ཙམ་གྱི་རྣམ་པ་གཏད། ཡུལ་ཅན་གྱི་ངོས་
ནས་སྔོ་སེར་སོགས་མི་འདྲ་བ་རེ་རེའི་རྣམ་པ་རྣམ་མེད་དུ་མ་སྐྱེས་པར་ཁྲ་ཙམ་གྱི་རྣམ་
པ་རྣམ་མེད་དུ་སྐྱེ་བར་འདོད་པས་ན་སྣ་ཚོགས་གཉིས་མེད་པ་ཞེས་བརྗོད་པ་ཡིན་པའི་
ཕྱིར། གཉིས་པ་རྣམ་རྫུན་པ་ལ་དབྱེ་ན། དྲི་བཅས་རྣམ་རྫུན་པ། དྲི་མེད་རྣམ་རྫུན་པ་
གཉིས་སུ་ཡོད། །
གསུམ་པ་སེམས་ཙམ་པའི་སྒྲ་བཤད་པ་ནི། ཅིའི་ཕྱིར། སེམས་ཙམ་པ་ཞེས་བྱ་ཞེ་
ན། ཆོས་རྣམས་སེམས་ཀྱི་བདག་ཉིད་ཙམ་དུ་འདོད་པས་ན་སེམས་ཙམ་པ་དང་།
ཆོས་ཐམས་ཅད་རྣམ་པར་རིག་པའི་བདག་ཉིད་ཙམ་དུ་འདོད་པས་ན་རྣམ་རིག་པ་ཞེས་
བརྗོད་པ་ཡིན་པའི་ཕྱིར། །
བཞི་པ་ཡུལ་གྱི་འདོད་ཚུལ་ནི། ཤེས་བྱ་ལ་དབྱེ་ན། དོན་དམ་བདེན་པ་དང་། ཀུན་
རྫོབ་བདེན་པ་གཉིས་ཡོད། རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་
- 12 -



གྲུབ་མཐའི་རྣམ་གཞག ། །
སྣང་ནུབ་པའི་སྒོ་ནས་རྟོགས་པར་བྱ་བ། དང་པོའི་མཚན་ཉིད། དོན་དམ་བདེན་པ། ཆོས་
ཉིད། ཆོས་དབྱིངས། གནས་ལུགས་མཐར་ཐུག་རྣམས་དོན་གཅིག །དོན་དམ་བདེན་
པ་ལ་དབྱེ་ན། ཆོས་ཀྱི་བདག་མེད་ཕྲ་མོ་དང་། གང་ཟག་གི་བདག་མེད་ཕྲ་མོ་གཉིས་ཡོད།
ཆོས་ཀྱི་བདག་མེད་ཕྲ་མོ་ལ་སྟོང་གཞིའི་སྒོ་ནས་དབྱེ་ན། སྟོང་ཉིད་ཉི་ཤུ། དེ་ལས་བསྡུ་
ན་བཅོ་བརྒྱད། དེ་ལས་བསྡུ་ན་བཅུ་དྲུག །དེ་ལས་བསྡུ་ན་སྟོང་ཉིད་བཞི་སོགས་ཡོད།
ཆོས་ཀྱི་བདག་མེད་ཕྲ་མོའི་མཚན་གཞི་ནི། གཟུགས་དང་གཟུགས་འཛིན་པའི་ཚད་མ་
རྫས་གཞན་གྱིས་སྟོང་པའི་སྟོང་ཉིད་དང༌། གཟུགས་གཟུགས་ཞེས་པའི་སྒྲ་འཇུག་
པའི་འཇུག་གཞིར་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་ལྟ་བུ། གང་ཟག་
གི་བདག་མེད་ཕྲ་མོའི་མཚན་གཞི་ནི། གང་(༨བ)ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་
པའི་སྟོང་ཉིད་ལྟ་བུ། རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་དང་
བཅས་པའི་སྒོ་ནས་རྟོགས་པར་བྱ་བ་དེ། ཀུན་རྫོབ་བདེན་པའི་མཚན་ཉིད། དབྱེ་ན།
གཞན་དབང་དང་། ཀུན་བཏགས་ཀྱིས་བསྡུས་པའི་ཀུན་རྫོབ་བདེན་པ་གཉིས་སུ་ཡོད།
དང་པོ་དང་འདུས་བྱས་དོན་གཅིག །གཉིས་པ་དང༌། དོན་དམ་བདེན་པ་ལས་གཞན་
པའི་འདུས་མ་བྱས་ཀྱི་ཆོས་དོན་གཅིག །དངོས་པོ་ཐམས་ཅད་བདེན་པར་གྲུབ་པ་དང༌།
རྫུན་པའི་གཞི་མཐུན་དུ་ཁས་ལེན། ཆོས་ཉིད་ཐམས་ཅད་བདེན་པར་གྲུབ་པ་དང་། བདེན་
པའི་གཞི་མཐུན་དུ་ཁས་ལེན། ཆོས་ཉིད་ལས་གཞན་པའི་འདུས་མ་བྱས་ཐམས་ཅད་རྫུན་
པར་གྲུབ་པ་དང་
། རྫུན་པའི་གཞི་མཐུན་དུ་ཁས་ལེན་པ་ཡིན་ནོ། །ཆོས་ཉིད་ལ་མེད་དགག་
གིས་ཁྱབ་ཅིང་། མེད་དགག་གཞན་རྣམས་ཀྱི་མཚན་གཞི་མདོ་སྡེ་པ་དང་མཚུངས་ལ།
གཟུགས་སོགས་དོན་ལྔ་པོ་དེ་ཀུན་གཞིའི་རྣམ་ཤེས་ཀྱི་སྟེང་དུ་ཐུན་མོང་བ་དང་ཐུན་མོང་
མ་ཡིན་པའི་ལས་ཀྱི་བག་ཆགས་བཞག་པ་ལ་བརྟེན་ནས་ནང་ཤེས་པའི་རྫས་ཀྱི་སྟེང་ནས་
སྐྱེས་པ་ཡིན་གྱི་ཕྱི་རོལ་གྱི་དོན་དུ་གྲུབ་པ་མ་ཡིན་པའི་ཕྱིར། རྣམ་བདེན་པ་ལྟར་ན་
- 13 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གཟུགས་སོགས་དོན་ལྔ་པོ་དེ། ཕྱི་རོལ་གྱི་དོན་མ་ཡིན་ཀྱང་རགས་པར་གྲུབ་པར་ཁས་
ལེན། རྣམ་རྫུན་པ་ལྟར་ན། གཟུགས་སོགས་དོན་ལྔ་རགས་པ་མ་ཡིན་ཏེ། རགས་པར་
གྲུབ་ན་ཕྱི་དོན་དུ་གྲུབ་དགོས་པའི་ཕྱིར།།
ལྔ་པ་ཡུལ་ཅན་གྱི་འདོད་ཚུལ་ནི། རྣམ་བདེན་པ་ལྟར་ན་རྣམ་ཤེས་ཚོགས་བརྒྱད་དུ་
ཁས་ལེན་ཏེ། གྲུབ་མཐའ་སྨྲ་བ་གཞན་གྱིས་ཁས་ལེན་པའི་རྣམ་ཤེས་ཚོགས་དྲུག་
གི་སྟེང་དུ། ཀུན་གཞིའི་རྣམ་ཤེས་དང་། ཉོན་ཡིད་བསྣན་པའི་རྣམ་ཤེས་ཚོགས་བརྒྱད་
དུ་འདོད། ཀུན་གཞིའི་(༩ན)རྣམ་ཤེས་དང་། ཉོན་ཡིད་གཉིས་ཀྱི་མཚན་གཞི་ཡོད་དེ།
རྣམ་ཤེས་ཚོགས་དྲུག་ལས་དོན་གཞན་ཞིང་། རང་གི་བདག་རྐྱེན་དབང་པོ་ལ་མི་ལྟོས་
པའི་རྣམ་ཤེས་དང་པོ་དང་། དམིགས་པ་ཀུན་གཞི་ལ་དམིགས་ཤིང་རྣམ་པ་རང་སྐྱ་ཐུབ་
པའི་རྫས་ཡོད་ཀྱིས་ངར་འཛིན་པའི་རྣམ་ཤེས་གཉིས་པ་ཡིན་པར་འདོད། ཀུན་གཞིའི་
རྣམ་ཤེས་དེ། ལས་འབྲས་ཀྱི་རྟེན་དུ་གྱུར་པའི་གང་ཟག་གི་མཚན་གཞིར་འདོད། རྣམ་
རྫུན་པ་ལྟར་ན་རྣམ་ཤེས་ཚོགས་དྲུག་ཏུ་འདོད་ཅིང་། ལས་འབྲས་ཀྱི་རྟེན་དུ་གྱུར་པའི་གང་
ཟག་གི་མཚན་གཞིར། ཡིད་ཀྱི་རྣམ་ཤེས་ཙམ་འཇོག་པ་ཡིན་པའི་ཕྱིར། བློ་ལ་ཚད་མ་
དང༌། ཚད་མིན་གྱི་བློ་གཉིས་སུ་འདོད་ཅིང༌། ཚད་མ་ལ་མངོན་སུམ་ཚད་མ་དང༌།
རྗེས་སུ་དཔག་པའི་ཚད་མ་གཉིས་སུ་འདོད། མངོན་སུམ་ལ་བཞི་ཡོད་ཅིང་། རང་རིག་
མངོན་སུམ་དང་། རྣལ་འབྱོར་མངོན་སུམ་ལ་མ་འཁྲུལ་པའི་ཤེས་པས་ཁྱབ། སོ་སྐྱེའི་
རྒྱུད་ཀྱི་དབང་པོའི་མངོན་སུམ་ལ་འཁྲུལ་ཤེས་ཀྱིས་ཁྱབ། དེའི་རྒྱུད་ཀྱི་ཡིད་ཀྱི་མངོན་སུམ་
ལ་འཁྲུལ་ཤེས་དང་མ་འཁྲུལ་བའི་ཤེས་པ་གཉིས་ཡོད། མངོན་སུམ་ལ་མངོན་སུམ་གྱི་
ཚད་མས་མ་ཁྱབ་སྟེ། སོ་སྐྱེའི་རྒྱུད་ལ་གཟུགས་འཛིན་ཡིད་མངོན་ཡོད་ཀྱང་། དེའི་རྒྱུད་
ལ་གཟུགས་འཛིན་ཡིད་མངོན་གྱི་ཚད་མ་མེད་པའི་ཕྱིར། དེའི་རྒྱུད་ཀྱི་གཟུགས་འཛིན་
ཡིད་མངོན་ཉམས་སུ་མྱོང་བའི་རང་རིག་དང་། གཟུགས་འཛིན་དབང་པོའི་མངོན་སུམ་
- 14 -



གྲུབ་མཐའི་རྣམ་གཞག ། ས་
སྐད་ཅིག་གཉིས་པ་རྣམས་ཚད་མ་མ་ཡིན་པའི་ཕྱིར། རྣལ་འབྱོར་མངོན་སུམ་ལ་ཕྲ་བའི་
མི་རྟག་པ་མངོན་སུམ་དུ་རྟོགས་པའི་རྣལ་འབྱོར་མངོན་སུམ་དང༌། གང་ཟག་གི་བདག་
མེད་ཕྲ་མོ་དང་། གང་ཟག་གི་བདག་མེད་རགས་པ་དང༌། ཆོས་ཀྱི་བདག་མེད་
མངོན་སུམ་དུ་(༩བ)རྟོགས་པའི་རྣལ་འབྱོར་མངོན་སུམ་དང་བཞི་ཡོད། རྗེས་དཔག་ཚད་
མ་ལ་རྟོག་པས་ཁྱབ་ཅིང་། ཆོས་དེ་ལ་རྗེས་དཔག་ཡིན་ན་ཆོས་དེ་ལ་རྟོག་པ་ཡིན་པས་
མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་དེ་སྒྲ་རྟག་སྟོང་ལ་རྗེས་དཔག་ཡིན་ཀྱང་དེ་
ལ་རྟོག་པ་མ་ཡིན་པའི་ཕྱིར་ཏེ། ཆོས་དེ་ལ་རྟོག་པ་ཡིན་ན་ཆོས་དེའི་རྣམ་པ་ཤར་བས་
ཁྱབ་པ་གང་ཞིག །སྒྲ་མི་རྟག་རྟོགས་ཀྱི་རྗེས་དཔག་དེ་ལ་སྒྲ་རྟག་སྟོང་གི་རྣམ་པ་མ་ཤར་
བའི་ཕྱིར། དེས་དེ་དངོས་སུ་མ་རྟོགས་པའི་ཕྱིར། དེས་སྒྲ་མི་རྟག་པ་དངོས་སུ་རྟོགས་
པའི་ཤུགས་ལ་དེ་རྟོགས་པའི་ཕྱིར། །
དྲུག་པ་བདག་མེད་འདོད་ཚུལ་ནི། གང་ཟག་གི་བདག་མེད་ཕྲ་རགས་ཀྱི་མཚན་གཞི་
རང་རྒྱུད་པ་མན་ཆད་འཇོག་ཚུལ་འདྲ་ལ་ཆོས་ཀྱི་བདག་མེད་ཀྱི་མཚན་གཞི། གཟུགས་དང་
གཟུགས་འཛིན་ཚད་མ་རྫས་གཞན་གྱིས་སྟོང་པའི་སྟོང་ཉིད་ལྟ་བུ་ལ་བྱེད། །
བདུན་པ་ས་ལམ་གྱི་རྣམ་གཞག་བཤད་པ་ལ། སྤང་བྱ་དང་། ས་ལམ་གྱི་རྣམ་
གཞག་དངོས་བཤད་པའོ། །དང་པོ་ནི། གང་ཟག་གི་བདག་འཛིན་ས་བོན་དང་བཅས་
པ་དང་། དེའི་དབང་གིས་བྱུང་བའི་དུག་གསུམ་ས་བོན་དང་བཅས་པ་ཉོན་སྒྲིབ་དང་།
བདེན་འཛིན་ས་བོན་དང་བཅས་པ་དང་། དེའི་བག་ཆགས་དང་དེའི་དབང་གིས་བྱུང་བའི་
གཉིས་སྣང་འཁྲུལ་པ་ཐམས་ཅད་ཤེས་སྒྲིབ་ཏུ་འཇོག །
གཉིས་པ་ནི། གང་ཟག་གི་བདག་མེད་རྟོགས་པའི་ལྟ་བ་དེ། ཉན་ཐོས་ཀྱི་རིགས་
ཅན་རྣམས་ཀྱིས་ཆེད་དུ་བྱ་བ་རང་དོན་དུ་བསོད་ནམས་ཀྱི་ཚོགས་ཆུང་ངུ་དང་། རང་རྒྱལ་
གྱི་རིགས་ཅན་རྣམས་ཀྱིས་ཆེད་དུ་བྱ་བ་རང་དོན་དུ་བསོད་ནམས་ཀྱི་ཚོགས་འབྲིང་དང་
-15 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཟུང་དུ་འབྲེལ་ཏེ། ཚེ་གསུམ་དང་བསྐལ་པ་བརྒྱ་ལ་སོགས་པའི་བར་དུ་གོམས་པར་བྱས་
པ་ལ་བརྟེན་ནས་རང་རང་གི་བྱང་ཆུབ་མངོན་དུ་བྱེད། བྱང་སེམས་(༡༠ན)རྣམས་ཀྱིས་
གཟུང་འཛིན་རྫས་གཞན་གྱིས་སྟོང་པར་རྟོགས་པའི་ལྟ་བ་དེ་ཆེད་དུ་བྱ་བ་གཞན་དོན་དུ་
བསོད་ནམས་ཀྱི་ཚོགས་ཆེན་པོ་དང་ཟུང་དུ་འབྲེལ་ཏེ་བསྐལ་པ་གྲངས་མེད་གསུམ་ལ་
སོགས་པའི་བར་དུ་གོམས་པར་བྱས་པ་ལ་བརྟེན་ནས་རང་གི་བྱང་ཆུབ་མངོན་དུ་བྱེད།
རྣམ་བདེན་པ་ལྟར་ན། ཉན་རང་དགྲ་བཅོམ་པ་རྣམས་ལྷག་མེད་དུ་མྱ་ངན་ལས་འདས་
པ་ན་རིག་པ་རྒྱུན་ཆད་པར་འདོད། སངས་རྒྱས་འཕགས་པ་རིག་པ་རྒྱུན་ཆད་པ་མི་སྲིད་
པར་འདོད་པ་ཡིན་ཏེ། བྱང་སེམས་རྣམས་དང་པོར་འོག་མིན་དུ་ལོངས་སྐུར་སངས་རྒྱས་
པའི་ལོངས་སྐུ་དེ་འཁོར་བ་ཇི་སྲིད་མ་སྟོངས་ཀྱི་བར་དུ་རྣམ་པའི་རིགས་འདྲ་རྒྱུན་མི་ཆད་
པར་གདུལ་བྱ་རང་རང་གི་སྐལ་བ་དང་འཚམ་པར་སྤྲུལ་པ་སྣ་ཚོགས་ཀྱིས་གཞན་དོན་
བྱེད་པར་འདོད་པའི་ཕྱིར། ཐེག་པ་གསུམ་རིགས་སོ་སོར་ངེས་པ་ཡིན་ཏེ། སེམས་ཅན་
རྣམས་ཐོག་མ་མེད་པ་ནས་རིགས་སམ་ཁམས་མི་འདྲ་བ་གསུམ། དེ་ལས་མོས་པ་མི་འདྲ་
བ་གསུམ། དེ་ལས་སྒྲུབ་པ་མི་འདྲ་བ་གསུམ། དེ་ལས་འབྲས་བུ་མི་འདྲ་བ་གསུམ་འཐོབ་
པར་འདོད་པ་ཡིན་པའི་ཕྱིར། རྣམ་རྫུན་པ་ལྟར་ན། ཉན་རང་དགྲ་བཅོམ་པ་རྣམས་ལྷག་
མེད་དུ་མྱ་ངན་ལས་འདས་པ་ན་རིག་པ་རྒྱུན་ཆད་པར་མི་འདོད། དེས་དེའི་ཚེ་སྡུག་ཀུན་
གྱིས་བསྡུས་པའི་རིག་པ་ཙམ་རྒྱུན་ཆད་པར་འདོད་ཀྱང་། རིག་པ་ཙམ་ཞིག་སངས་རྒྱས་
ཀྱིས་སར་འགྲོ་བར་འདོད་པས་མཐར་ཐུག་ཐེག་པ་གཅིག་ཏུ་གྲུབ་པར་འདོད་དོ། ། །
བཞི་པ་ངོ་བོ་ཉིད་མེད་པར་སྨྲ་བའི་ལུགས་བཤད་པ་ལ། མཚན་ཉིད། དབྱེ་བ། ཕྱེ་
བ་སོ་སོའི་དོན་བཤད་པའོ། །དང་པོ་ནི། བདེན་དངོས་ཐ་སྙད་དུ་ཡང་མི་འདོད་པའི་ཐེག་
ཆེན་གྱི་གྲུབ་མཐའ་སྨྲ་བའི་གང་ཟག་དེ། ངོ་བོ་ཉིད་མེད་པར་སྨྲ་(༡༠བ)བའི་མཚན་ཉིད།
གཉིས་པ་ནི། དེ་ལ་དབྱེ་ན། རང་རྒྱུད་པ་དང་། ཐལ་འགྱུར་པ་གཉིས་ཡོད། །
- 16 -



གུ་
གཞག
གྲུབ་མཐའི་རྣམ་གཞག །
གསུམ་པ་ནི། རང་རྒྱུད་པའི་ལུགས་བཤད་པ་དང་། ཐལ་འགྱུར་བའི་ལུགས་བཤད་
པའོ། །དང་པོ་ལ་མཚན་ཉིད། དབྱེ་བ། སྒྲ་བཤད་པ། ཡུལ་དང༌། ཡུལ་ཅན་གྱི་འདོད་
ཚུལ། བདག་མེད་ཀྱི་འདོད་ཚུལ། ས་ལམ་གྱི་རྣམ་གཞག་བཤད་པ་དང་བདུན་ལས། དང་
པོ་ནི། རང་རྒྱུད་ཀྱི་རྟགས་ཞལ་གྱིས་བཞེས་པའི་སྒོ་ནས་བདེན་དངོས་ཐ་སྙད་དུའང་མི་འདོད་
པའི་དབུ་མ་པ་དེ། རང་རྒྱུད་པའི་མཚན་ཉིད། དེ་དང་རང་བཞིན་གྱིས་ཡོད་པར་སྨྲ་
བའི་དབུ་མ་པ་དོན་གཅིག །
གཉིས་པ་ལ་དེ་ལ་དབྱེ་ན། མདོ་སྡེ་སྤྱོད་པའི་དབུ་མ་རང་རྒྱུད་པ་དང་། རྣལ་འབྱོར་
སྤྱོད་པའི་དབུ་མ་རང་རྒྱུད་པ་གཉིས་ཡོད། ཐ་སྙད་ཀྱི་རྣམ་གཞག་ཕལ་ཆེར་མདོ་སྡེ་པ་དང་
སྒོ་བསྟུན་ནས་སྨྲ་བའི་དབུ་མ་པ་དེ། དང་པོའི་མཚན་ཉིད། ཐ་སྙད་ཀྱི་རྣམ་གཞག་ཕལ་
ཆེར་སེམས་ཙམ་པ་དང་སྒོ་བསྟུན་ནས་སྨྲ་བའི་དབུ་མ་པ་དེ། གཉིས་པའི་མཚན་ཉིད། དང་
པོའི་མཚན་གཞི་ལེགས་ལྡན་འབྱེད་དང་། ཡེ་ཤེས་སྙིང་པོ་ལྟ་བུའོ། །གཉིས་པའི་མཚན་
གཞི། ཞི་བ་འཚོ། སེང་གེ་བཟང་པོ། ཀ་མ་ལ་ཤཱི་ལ་དཔོན་སློབ་ལྟ་བུའོ། །
གསུམ་པ་ནི། ལེགས་ལྡན་འབྱེད་ཆོས་ཅན། ཁྱོད་ལ་དབུ་མ་རང་རྒྱུད་པ་ཞེས་
བརྗོད་པའི་རྒྱུ་མཚན་ཡོད་དེ། རང་རྒྱུད་ཀྱི་རྟགས་ཁས་ལེན་པའི་དབུ་མ་པ་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། །
བཞི་པ་ནི། རང་གི་མཚན་ཉིད་ཀྱིས་གྲུབ་པ། རང་ངོས་ནས་གྲུབ་པ། རང་བཞིན་
གྱིས་གྲུབ་པ་རྣམས་དོན་གཅིག །འདུས་མ་བྱས་ཀྱི་ནམ་མཁའ། འགོག་བདེན། འདས།
མ་འོངས། གང་ཟག་གི་བདག་མེད་ཕྲ་མོ་རྣམས་མེད་དགག་དང་། (༡༡ན)ཀུན་རྫོབ་
བདེན་པ་གཉིས་ཀར་འདོད། དོན་དམ་བདེན་པ། ཆོས་ཉིད། ཆོས་ཀྱི་བདག་མེད་ཕྲ་མོ་
རྣམས་དོན་གཅིག །མདོ་སྡེ་སྤྱོད་པའི་དབུ་མ་པ་ལྟར་ན། གཟུགས་སོགས་དོན་ལྔ་ཤེས་
པ་དང་ངོ་བོ་ཐ་དད་ཅིང་། རྡུལ་ཕྲན་ཆ་མེད་ལས་བརྩམས་པའི་རགས་པ་ཕྱི་དོན་དུ་འདོད།
-17 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྣལ་འབྱོར་སྤྱོད་པའི་དབུ་མ་པ་ལྟར་ན། གཟུགས་སོགས་དོན་ལྔ་རང་འཛིན་པའི་ཤེས་
པ་དང་ངོ་བོ་གཅིག་ཏུ་འདོད། །
ལྔ་པ་ནི་ཡིད་ཀྱི་རྣམ་ཤེས་གང་ཟག་གི་མཚན་གཞི་དང༌། རྣམ་ཤེས་ཚོགས་དྲུག་
ཏུ་འདོད། བློ་ལ་ཚད་མ་དང་ཚད་མིན་གྱི་བློ་གཉིས་ཡོད། དང་པོ་ལ་མངོན་སུམ་ཚད་མ་
དང༌། རྗེས་སུ་དཔག་པའི་ཚད་མ་གཉིས་ཡོད། མདོ་སྡེ་སྤྱོད་པའི་དབུ་མ་པ་ལྟར་ན། རང་
རིག་མངོན་སུམ་མི་འདོད། གཅིག་ཤོས་ལྟར་ན། མངོན་སུམ་བཞི་ཀ་འདོད་ཅིང་རང་
རིག་མངོན་སུམ་དང་། རྣལ་འབྱོར་མངོན་སུམ་ལ་མ་འཁྲུལ་བའི་ཤེས་པས་ཁྱབ། གཞན་
གཉིས་ལ་འཁྲུལ་མ་འཁྲུལ་གཉིས་ཀ་ཡོད། མདོ་སེམས་གཉིས་ཀ་དང་རང་རྒྱུད་པ་རྣམས་
ཀྱིས་མངོན་སུམ་ལ་རྟོག་བྲལ་གྱི་ཤེས་པས་ཁྱབ་པ་དང་། དཔྱད་ཤེས་ལ་ཚད་མིན་གྱི་
ཤེས་པས་ཁྱབ་པ་དང༌། རང་གི་ཞེན་ཡུལ་ལ་འཁྲུལ་པའི་ཤེས་པ་ལ་ལོག་ཤེས་ཀྱིས་
ཁྱབ་པ་དང༌། ཆོས་དེ་ལ་འཁྲུལ་ཤེས་ཡིན་ན། ཆོས་དེ་ལ་ཚད་མ་མ་ཡིན་པས་ཁྱབ་
པ་དང་། རྗེས་དཔག་ཡིན་ན་རང་གི་སྣང་ཡུལ་ལ་ཚད་མ་མ་ཡིན་པས་ཁྱབ་པ་སོགས་
ཁས་ལེན་པའི་ཕྱིར། །
དྲུག་པ་ནི། གང་ཟག་རྟག་གཅིག་རང་དབང་ཅན་གྱིས་སྟོང་པ་གང་ཟག་གི་བདག་
མེད་རགས་པ་དང་། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པ་གང་ཟག་གི་བདག་
མེད་ཕྲ་མོར་(༡༡བ)འདོད། རྣལ་འབྱོར་སྤྱོད་པའི་དབུ་མ་པ་ལྟར་ན། གཟུགས་དང་
གཟུགས་འཛིན་པའི་ཚད་མ་རྫས་གཞན་གྱིས་སྟོང་པ་ཆོས་ཀྱི་བདག་མེད་རགས་པ་དང་།
ཆོས་ཐམས་ཅད་བདེན་པས་སྟོང་པ་ཆོས་ཀྱི་བདག་མེད་ཕྲ་མོར་འདོད་པ་ཡིན་པའི་ཕྱིར།
བདག་མེད་གཉིས་དགག་བྱའི་སྒོ་ནས་འབྱེད་པ་ཡིན་གྱི་སྟོང་གཞིའི་སྒོ་ནས་འབྱེད་པ་
མ་ཡིན་ཏེ། གཞི་གང་ཟག་གི་སྟེང་དུ་དགག་བྱ་བདེན་གྲུབ་བཀག་པ་དེ་ཆོས་ཀྱི་བདག་
མེད་ཕྲ་མོ་དང་། གཞི་གང་ཟག་གི་སྟེང་དུ་རང་སྐྱ་ཐུབ་པའི་རྫས་ཡོད་དུ་གྲུབ་པ་བཀག་
- 18 -



གྲུབ་མཐའི་རྣམ་གཞག །
པ་དེ། གང་ཟག་གི་བདག་མེད་ཕྲ་མོ་ཡིན་པའི་ཕྱིར། བདག་འཛིན་གཉིས་འཛིན་སྟངས་
ཀྱི་སྒོ་ནས་འབྱེད་པ་ཡིན་གྱི་དམིགས་པའི་སྒོ་ནས་མ་ཡིན་ཏེ། གཞི་གང་ཟག་ལ་དམིགས་
ནས་བདེན་གྲུབ་ཏུ་འཛིན་པ་དེ། ཆོས་ཀྱི་བདག་འཛིན་དང་། གཞི་གང་ཟག་ལ་དམིགས་
ནས་རང་སྐྱ་ཐུབ་པའི་རྫས་ཡོད་དུ་གྲུབ་པར་འཛིན་པ་དེ། གང་ཟག་གི་བདག་འཛིན་ཡིན་
པའི་ཕྱིར། །
བདུན་པ་ནི། རྣལ་འབྱོར་སྤྱོད་པའི་དབུ་མ་པ་ལྟར་ན། ཐེག་པ་གསུམ་གྱི་གང་ཟག་
གི་ཁྱད་པར་རྣམས་སྤང་བྱའི་གཙོ་བོ་སྒྲིབ་པ་མི་འདྲ་བ་གསུམ། བསྒོམ་བྱའི་གཙོ་བོ་ལྟ་
བ་མི་འདྲ་བ་གསུམ་གྱི་སྒོ་ནས་འཇོག་པ་ཡིན་ཏེ། ཉན་ཐོས་ཀྱི་རིགས་ཅན་རྣམས་ཀྱིས་
རང་སྐྱ་ཐུབ་པའི་རྫས་ཡོད་དུ་གྲུབ་པར་འཛིན་པའི་རྟོག་པ་འཁོར་བཅས་སྤང་བྱའི་གཙོ་
བོར་བྱས་ནས་དེའི་གཉེན་པོར་གང་ཟག་རང་སྐྱ་ཐུབ་པའི་རྫས་ཡོད་དུ་གྲུབ་པས་སྟོང་པར་
རྟོགས་པའི་ལྟ་བ་དེ་བསྒོམ་བྱའི་གཙོ་བོར་བྱས་པ་ལས་བྱང་ཆུབ་ཆུང་ངུ་འཐོབ་པར་བྱེད།
རང་རྒྱལ་གྱི་རིགས་ཅན་རྣམས་ཀྱིས་གཟུགས་དང་གཟུགས་འཛིན་པའི་ཚད་མ་རྫས་གཞན་
དུ་འཛིན་པའི་རྟོག་པ་སྤང་བྱའི་གཙོ་(༡༢ན)བོར་བྱས་ནས་དེའི་གཉེན་པོར་གཟུང་འཛིན་
རྫས་གཞན་གྱིས་སྟོང་པར་རྟོགས་པའི་ལྟ་བ་བསྒོམ་བྱའི་གཙོ་བོར་བྱས་པ་ལས་བྱང་ཆུབ་
འབྲིང་འཐོབ་པར་བྱེད། བྱང་སེམས་རྣམས་ཀྱིས་བདེན་འཛིན་བག་ཆགས་དང་བཅས་ པ་
སྤང་བྱའི་གཙོ་བོར་བྱས་ནས་དེའི་གཉེན་པོ་ཆོས་ཐམས་ཅད་བདེན་མེད་དུ་རྟོགས་པའི་
ལྟ་བ་བསྒོམ་བྱའི་གཙོ་བོར་བྱས་པ་ལས་བྱང་ཆུབ་ཆེན་པོ་འཐོབ་པར་བྱེད་པ་ཡིན་པའི་
ཕྱིར། མདོ་སྡེ་སྤྱོད་པའི་དབུ་མ་པ་ལྟར་ན། ཉན་རང་གཉིས་ཀྱི་སྤང་བྱའི་གཙོ་བོ་དང་
བསྒོམ་བྱའི་གཙོ་བོ་ལ་ཁྱད་པར་མེད་དེ། དེ་གཉིས་ཀས་ཉོན་སྒྲིབ་སྤང་བྱའི་གཙོ་བོར་བྱེད་
པ་མཚུངས། གང་ཟག་གི་བདག་མེད་བསྒོམ་བྱའི་གཙོ་བོར་བྱེད་པ་ཡང་མཚུངས་པའི་
ཕྱིར། འོན་ཀྱང་། དེ་གཉིས་ལ་འབྲས་བུ་དམན་མཆོག་གི་ཁྱད་པར་ཡོད་པའི་རྒྱུ་མཚན་
- 19 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཡོད་དེ། བསོད་ནམས་ཀྱི་ཚོགས་རྒྱ་ཆེ་ཆུང་དང་ཡུན་རིང་ཐུང་གི་དབང་གིས་ཁྱད་པར་ཡོད་
པའི་ཕྱིར། མདོ་ལ་ཐེག་ཆེན་གྱི་མདོ་དང་ཐེག་དམན་གྱི་མདོ་གཉིས་དང་། དྲང་ངེས་ཀྱི་ཆ་
གཉིས་སུ་འདོད་པ་སེམས་ཙམ་པ་དང་མཚུངས་ལ། མཚན་གཞི་མི་འདྲ་བ་ཡིན་ཏེ། སེམས་
ཙམ་པས་འཁོར་ལོ་དང་པོ་གཉིས་དྲང་དོན་གྱི་མདོ་དང་། ཕྱི་མ་ངེས་དོན་གྱི་མདོར་འདོད།
སྐབས་འདིར་འཁོར་ལོ་ཐོག་མཐའ་གཉིས་དྲང་དོན་གྱི་མདོ་དང་། བར་པ་ལ་དྲང་ངེས་
ཀྱི་ཆ་གཉིས་ཡོད་དེ། དགག་བྱ་ལ་དོན་དམ་གྱི་ཁྱད་པར་སྦྱར་བ་རྣམས་ངེས་དོན་གྱི་མདོ་
དང༌། དེ་ལྟར་མ་སྦྱར་བའི་(༡༢བ)འཁོར་ལོ་བར་པ་རྣམས་དྲང་དོན་གྱི་མདོར་འདོད་
པ་ཡིན་པའི་ཕྱིར། །
གཉིས་པ་ཐལ་འགྱུར་བའི་ལུགས་བཤད་པ་ལ། སྔར་ལྟར་བདུན་ལས། དང་པོ་ནི།
གཞན་གྲགས་ཀྱི་ཐལ་འགྱུར་ཙམ་ཞལ་གྱིས་བཞེས་པའི་སྒོ་ནས་བདེན་དངོས་ཐ་སྙད་དུའང་
མི་འདོད་པའི་དབུ་མ་པ་དེ་ཐལ་འགྱུར་པའི་མཚན་ཉིད། གཉིས་པ་ནི། སློབ་དཔོན་སངས་
རྒྱས་བསྐྱངས། ཟླ་གྲགས། ཞི་བ་ལྷ་ལྟ་བུའོ། ། ན་
གསུམ་པ་ནི། སློབ་དཔོན་སངས་རྒྱས་བསྐྱངས་ཆོས་ཅན། ཁྱོད་ལ་ཐལ་འགྱུར་བ་
ཞེས་བརྗོད་པའི་རྒྱུ་མཚན་ཡོད་དེ། ཐལ་འགྱུར་ཙམ་གྱིས་ཕྱི་རྒོལ་གྱི་རྒྱུད་ལ་བསྒྲུབ་བྱ་
རྟོགས་པའི་རྗེས་དཔག་སྐྱེ་བར་འདོད་པས་དེ་ལྟར་བརྗོད་པའི་ཕྱིར། །
བཞི་པ་ཡུལ་གྱི་འདོད་ཚུལ་ནི། ཡུལ་དེ་ལ་ལྐོག་གྱུར་དང་མངོན་གྱུར་གཉིས་ཡོད།
རྟགས་ལ་བརྟེན་ནས་རྟོགས་དགོས་པའི་ཡུལ་རྣམས་ལྐོག་གྱུར་དང༌། ཚུར་མཐོང་རྣམས་
ཀྱིས་རྟགས་ལ་མ་བརྟེན་པར་མྱོང་སྟོབས་ཀྱིས་ངེས་ནུས་པའི་ཡུལ་རྣམས་མངོན་གྱུར་དུ་
འཇོག །དང་པོའི་མཚན་གཞི། སྒྲ་མི་རྟག་པ། སྒྲ་བདེན་སྟོང་ལྟ་བུ་ལ་བྱེད། གཉིས་
པའི་མཚན་གཞི། བུམ་པ་དང་། སྣམ་བུ་ལྟ་བུ་ལ་བྱེད། མངོན་སུམ་དང་། མངོན་
གྱུར་དོན་གཅིག །ཡང་ཡུལ་དེ་ལ། ཀུན་རྫོབ་བདེན་པ་དང་། དོན་དམ་བདེན་པ་
- 20 -



གྲུབ་མཐའི་རྣམ་གཞག ། བདག་
གཉིས་ཡོད། ཐ་སྙད་དཔྱོད་བྱེད་ཀྱི་ཚད་མའི་རྙེད་དོན་གང་ཞིག །ཐ་སྙད་དཔྱོད་བྱེད་ཀྱི་
ཚད་མ་རང་ཉིད་ལ་ཐ་སྙད་དཔྱོད་བྱེད་ཀྱི་ཚད་མར་སོང་བ། རང་ཉིད་ཀུན་རྫོབ་བདེན་
པ་ཡིན་པའི་མཚན་ཉིད། དེ་ལ་ཡང་དག་(༡༣ན)ཀུན་རྫོབ་དང་། ལོག་པའི་ཀུན་རྫོབ་
གཉིས་སུ་འབྱེད་མི་རིགས་ཏེ། ཡང་དག་ཀུན་རྫོབ་མེད་པའི་ཕྱིར་ཏེ། ཀུན་རྫོབ་ཡིན་
ན་ཡང་དག་མ་ཡིན་དགོས་པའི་ཕྱིར་ཏེ། དེ་ཡིན་ན་ལོག་པ་ཡིན་དགོས་པའི་ཕྱིར། ཀུན་
རྫོབ་བདེན་པ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་རིགས་ཏེ།
གཟུགས་དེ་འཇིག་རྟེན་ཤེས་ངོ་ལ་ལྟོས་ཏེ་ཡང་དག་དང་། མེ་ལོང་ནང་གི་བྱད་བཞིན་གྱི་
གཟུགས་བརྙན་དེ་འཇིག་རྟེན་ཤེས་ངོ་ལ་ལྟོས་ཏེ་ལོག་པ་ཡིན་པའི་ཕྱིར། འཇིག་རྟེན་ཤེས་
ངོ་ལ་ལྟོས་ཏེ་ཡང་དག་ཡིན་ན་ཡོད་པས་མ་ཁྱབ་སྟེ། གཟུགས་བདེན་གྲུབ་དེ། དེ་ཡིན་
པའི་ཕྱིར། གཉིས་པ་ནི། མཐར་ཐུག་དཔྱོད་བྱེད་ཀྱི་ཚད་མའི་རྙེད་དོན་གང་ཞིག །
མཐར་ཐུག་དཔྱོད་བྱེད་ཀྱི་ཚད་མ་རང་ཉིད་ལ་མཐར་ཐུག་དཔྱོད་བྱེད་ཀྱི་ཚད་མར་སོང་
བ། རང་ཉིད་དོན་དམ་བདེན་པ་ཡིན་པའི་མཚན་ཉིད། དབྱེ་བ་སེམས་ཙམ་པའི་
སྐབས་དང་འདྲ་ཞིང་། སྐབས་འདིར་འགོག་བདེན་ལ་དོན་དམ་བདེན་པས་ཁྱབ་པ་
ཁས་ལེན་པའི་ཕྱིར། །
ལྔ་པ་ཡུལ་ཅན་གྱི་འདོད་ཚུལ་ནི། ཕུང་པོ་ལྔ་ལ་བརྟེན་ནས་བཏགས་པའི་ང་ཙམ་
གང་ཟག་གི་མཚན་གཞིར་འདོད་ཅིང་། གང་ཟག་ལ་ལྡན་མིན་འདུ་བྱེད་ཀྱིས་ཁྱབ། བློ་
ལ་ཚད་མ་དང་ཚད་མིན་གྱི་བློ་གཉིས་ཡོད། ཚད་མ་ལ་མངོན་སུམ་གྱི་ཚད་མ་དང་རྗེས་སུ་
དཔག་པའི་ཚད་མ་གཉིས་ཡོད། རང་རིག་མངོན་སུམ་མི་འདོད་ཅིང་། སེམས་ཅན་གྱི་
རྒྱུད་ཀྱི་དབང་ཤེས་ལ་འཁྲུལ་ཤེས་ཀྱིས་ཁྱབ། ཡིད་ཤེས་དང་རྣལ་འབྱོར་མངོན་(༡༣བ)
སུམ་ལ་འཁྲུལ་མ་འཁྲུལ་གཉིས་ཡོད། མངོན་སུམ་གྱི་ཚད་མ་ལ་རྟོག་བཅས་མངོན་སུམ་
ཚད་མ་དང་། རྟོག་མེད་མངོན་སུམ་ཚད་མ་གཉིས་ཡོད། དང་པོའི་མཚན་གཞི། སྒྲ་མི་
- 21 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྟག་རྟོགས་ཀྱི་རྗེས་དཔག་སྐད་ཅིག་གཉིས་པ་དང་། སྔོ་འཛིན་དབང་མངོན་གྱིས་དྲངས་
ནས་སྐྱེས་པའི་སྔོན་པོ་དོན་མཐུན་དུ་དྲན་པའི་དྲན་ཤེས་ལྟ་བུ་ལ་བྱེད། གཉིས་པའི་མཚན་
གཞི། གཟུགས་འཛིན་དབང་པོའི་མངོན་སུམ་ལྟ་བུ་ལ་བྱེད། མངོན་སུམ་ཚད་མ་ཡིན་
ན་མངོན་སུམ་ཡིན་པས་མ་ཁྱབ་སྟེ། རྣལ་འབྱོར་མངོན་སུམ་ཡིན་ན་མངོན་སུམ་མ་ཡིན་
དགོས་པའི་ཕྱིར་ཏེ། མངོན་སུམ་དང་མངོན་གྱུར་དོན་གཅིག་པའི་ཕྱིར། དཔྱད་ཤེས་ཡིན་
ན་མངོན་སུམ་ཚད་མ་ཡིན་པས་ཁྱབ། རྗེས་དཔག་ལ་དབྱེ་ན། དངོས་སྟོབས་རྗེས་དཔག།
གྲགས་པའི་རྗེས་དཔག །དཔེ་ཉེར་འཇལ་གྱི་རྗེས་དཔག །ཡིད་ཆེས་རྗེས་དཔག་དང་
བཞི་ཡོད། གྲགས་པའི་རྗེས་དཔག་དང་དཔེ་ཉེར་འཇལ་གྱི་རྗེས་དཔག་གཉིས་དངོས་
སྟོབས་རྗེས་དཔག་གི་ནང་དུ་འདུ། ཚད་མ་ཡིན་ན་རང་གི་ཞེན་ཡུལ་ལ་མ་འཁྲུལ་བས་
མ་ཁྱབ་སྟེ། སྒྲ་མི་རྟག་རྟོགས་ཀྱི་རྗེས་དཔག་དེ་སྒྲ་མི་རྟག་པ་ལ་འཁྲུལ་ཤེས་ཡིན་པའི་
ཕྱིར། ཤེས་པ་ཡིན་ན་རང་གི་གཞལ་བྱ་རྟོགས་པས་ཁྱབ་སྟེ། རི་བོང་རའི་དོན་སྤྱི་རི་
བོང་རྭ་འཛིན་རྟོག་པའི་གཞལ་བྱ་དང་། སྒྲ་རྟག་པའི་དོན་སྤྱི་སྒྲ་རྟག་འཛིན་རྟོག་པའི་
གཞལ་བྱ་ཡིན་པའི་ཕྱིར། །
དྲུག་པ་བདག་མེད་འདོད་ཚུལ་ནི། གང་ཟག་རང་སྐྱ་ཐུབ་པའི་རྫས་ཡོད་ཀྱིས་གྲུབ་
པའི་སྟོང་པ་གང་ཟག་གི་བདག་(༡༤ན)མེད་རགས་པ་དང་། གང་ཟག་བདེན་པས་སྟོང་
པ་གང་ཟག་གི་བདག་མེད་ཕྲ་མོར་འདོད། རྡུལ་ཕྲན་ཆ་མེད་བསགས་པའི་རགས་པ་དང་།
དེ་འཛིན་པའི་ཚད་མ་རྫས་གཞན་གྱིས་སྟོང་པ་ཆོས་ཀྱི་བདག་མེད་རགས་པ་དང་། གདགས་
གཞི་ཕུང་པོ་བདེན་པས་སྟོང་པ་ཆོས་ཀྱི་བདག་མེད་ཕྲ་མོར་འཇོག་པ་ཡིན་པའི་ཕྱིར། བདག་
མེད་གཉིས་སྟོང་བཞིའི་སྒོ་ནས་འབྱེད་པ་ཡིན་གྱི། དགག་བྱའི་སྒོ་ནས་མི་འབྱེད་དེ། གཞི་
གང་ཟག་གི་སྟེང་དུ་དགག་བྱ་བདེན་གྲུབ་བཀག་པ་གང་ཟག་གི་བདག་མེད་ཕྲ་མོ་དང་།
གཞི་ཕུང་སོགས་ཀྱི་སྟེང་དུ་དགག་བྱ་བདེན་གྲུབ་བཀག་པ་ཆོས་ཀྱི་བདག་མེད་ཕྲ་མོ་ཡིན་
- 22 -



གྲུབ་མཐའི་རྣམ་གཞག ། ། །
ནོ། །བདག་འཛིན་གཉིས་དམིགས་པའི་སྒོ་ནས་འབྱེད་པ་ཡིན་གྱི། འཛིན་སྟངས་ཀྱི་སྒོ་
ནས་འབྱེད་པ་མ་ཡིན་ཏེ། གཞི་གང་ཟག་ལ་དམིགས་ནས་བདེན་གྲུབ་ཏུ་འཛིན་པ་གང་
ཟག་གི་བདག་འཛིན་དང་། གདགས་གཞི་ཕུང་སོགས་ལ་དམིགས་ནས་བདེན་གྲུབ་
ཏུ་འཛིན་པ་ཆོས་ཀྱི་བདག་འཛིན་ཕྲ་མོར་འཇོག་པ་ཡིན་པའི་ཕྱིར། ་་་་་་་་
བདུན་པ་ས་ལམ་གྱི་རྣམ་གཞག་བཤད་པ་ལ། སྤང་བྱ་དང༌། ས་ལམ་གྱི་རྣམ་
གཞག་དངོས་བཤད་པའོ། །དང་པོ་ནི། བདག་འཛིན་ཕྲ་རགས་ས་བོན་དང་བཅས་
པ་དང་། དེའི་དབང་གིས་བྱུང་བའི་ཆགས་སོགས་ས་བོན་དང་བཅས་པ་ཉོན་སྒྲིབ་དང༌།
གཙོ་བོར་ཐར་པ་འཐོབ་པ་ལ་བར་དུ་གཅོད་པའི་སྒྲིབ་པར་འཇོག །བདེན་འཛིན་གྱི་བག་
ཆགས་དང་དེའི་དབང་གིས་བྱུང་བའི་གཉིས་སྣང་འཁྲུལ་པའི་ཆ་ཐམས་ཅད་ཤེས་སྒྲིབ་
དང༌། གཙོ་བོར་ཐམས་ཅད་(༡༤བ)མཁྱེན་པ་འཐོབ་པ་ལ་བར་དུ་གཅོད་པའི་སྒྲིབ་
པར་འཇོག །ཐེག་པ་གསུམ་གའི་གང་ཟག་རྣམས་ཀྱི་བསྒོམ་བྱའི་ལྟ་བ་ལ་མཐོ་དམན་
གྱིས་ཁྱད་པར་མེད་དེ། དེ་གསུམ་གྱིས་གང་ཟག་གི་བདག་མེད་དང་། ཆོས་ཀྱི་བདག་
མེད་ཕྲ་མོ་བསྒོམ་བྱའི་གཙོ་བོར་བྱེད་པ་མཚུངས་པའི་ཕྱིར། སྤང་བྱའི་གཙོ་བོ་ལ་ཁྱད་
པར་ཡོད་དེ། ཉན་རང་རྣམས་ཀྱིས་བདག་འཛིན་གཉིས་ས་བོན་དང་བཅས་པ་སྤང་བྱའི་
གཙོ་བོར་བྱེད། བྱང་སེམས་རྣམས་ཀྱིས་དེའི་བག་ཆགས་སྤང་བྱའི་གཙོ་བོར་བྱེད། ཉན་
རང་དགྲ་བཅོམ་མཉམ་བཞག་པའི་རྒྱུད་ཀྱིས་བདག་འཛིན་གཉིས་ས་བོན་དང་བཅས་
པ་སྤངས་པས་ཁྱད་པར་དུ་བྱས་པའི་དེ་བཞིན་ཉིད་ལྷག་མེད་མྱང་འདས་དང་། ཉན་རང་
དགྲ་བཅོམ་རྗེས་ཐོབ་པའི་རྒྱུད་ཀྱི་དེ་འདྲ་བའི་དེ་བཞིན་ཉིད་ལྷག་བཅས་མྱང་འདས་ཡིན་
པའི་ཕྱིར། དང་པོ་ཉིད་ནས་རིགས་ངེས་པའི་ཐེག་ཆེན་གྱི་རིགས་ཅན་རྣམས་ཀྱིས་ཉོན་
སྒྲིབ་སྤངས་པ་དང་། ས་བརྒྱད་པ་ཐོབ་པ་དུས་མཉམ་ཞིང་། ཤེས་སྒྲིབ་སྤངས་པ་དང་སྐུ་
བཞི་མངོན་དུ་བྱེད་པ་དུས་མཉམ་པ་ཡིན་པའི་ཕྱིར། །
- 23 -



On0
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སྭ་སྟི། གསུང་རབ་རྒྱ་མཚོ་བསྲུབ་པའི་སྙིང་པོ་མཆོག །རྒྱ་བོད་མཁས་པ་ཡོངས་
ཀྱི་གྲུབ་པའི་མཐའ། །བྱེ་མདོ་སེམས་ཙམ་དབུ་མ་ཐལ་རང་གིས། །བཞེད་སྲོལ་མ་འདྲེས་
གསལ་བར་མཛད་པའི་གཟུགས། །གསལ་བྱེད་ནོར་བུའི་མེ་ལོང་གྲུབ་མཐའི་གཞུང་། །
ཉུང་ངུའི་ཚིག་གིས་གསལ་བར་བཤད་འདི་རྨད། །པར་བསྐྲུན་སྦྱིན་བདག་མཁས་དབང་
ཞྭ་སེར་གྱིས། །བསྟན་པའི་གསལ་བྱེད་རྒྱ་ལུ་སྤྲུལ་པའི་སྐུ། །དགེ་འདུན་བསོད་ནམས་
ཆོས་འཕེལ་སྐུ་མཆོག་དང་། །མཛོད་པ་(༡༥ན)ཆོས་མཛད་བློ་བཟང་བསྟན་པ་ཡིས། །
འདིར་འབད་དགེ་བས་བདག་དང་འགྲོ་བ་ཀུན། །ཟུང་འཇུག་སྐུ་བཞིའི་གོ་འཕང་མྱུར་
ཐོབ་ཤོག །ཅེས་པར་བྱང་སྨོན་ཚིག་འདི་ནི་སེར་བྱེས་མཁན་ཟུར་བསོད་ནམས་གྲགས་པས་སྦྱར་བའི་ཡི་གེ་པ་ནི་
རྩེའི་དྲུང་ཡིག་བསྟན་འཛིན་ཕུན་ཚོགས་སོ། །འདིས་ཀྱང་ཐུབ་པའི་བསྟན་པ་རིན་པོ་ཆེ་སྒོ་ཐམས་ཅད་ནས་ཕྱོགས་
ཐམས་ཅད་དུ་དར་ཞིང་རྒྱས་ལ་ཡུན་རིང་དུ་གནས་པར་གྱུར་ཅིག། །། །
བཀྲ་ཤིས་དགེ་ལེགས་འཕེལ། ཨ་ར་པ་ཙ་ན་དྷི། །
ਹ ਰ ਪਲ ਸੀ ਉਸ ਨੂੰ
ཐམས
ਬਸਰਾਸਰ ਐਨ
ਮ
ਨਮਰ
- 24 -



༄༅། །བསྟན་བཅོས་མངོན་པར་རྟོགས་པའི་རྒྱན་གྱི་བརྗོད་བྱ་དངོས་བརྒྱད་
དོན་བདུན་ཅུ་ངེས་པར་འབྱེད་པའི་ཐབས་དམ་པ་རྗེ་བཙུན་
ཆོས་ཀྱི་རྒྱལ་མཚན་གྱི་གསུང་རྒྱུན་དྲི་མ་
མེད་པ་བཞུགས་སོ། ། །
ན་མོ་གུ་རུ་མཉྫ་གྷོ་ཥཱ་ཡ། འདིར་བསྟན་བཅོས་མངོན་པར་རྟོགས་པའི་རྒྱན་གྱི་
བརྗོད་བྱ་དངོས་པོ་བརྒྱད་དོན་བདུན་ཅུ་འཆད་པ་ལ། ཐོག་མར། ཤེས་རབ་ཕ་རོལ་ཕྱིན་
པ་ནི། །དངོས་པོ་བརྒྱད་ཀྱིས་ཡང་དག་བཤད། །ཅེས་པ་ལ། ཁྱད་ཆོས་གསུམ་གྱིས་ཁྱད་
པར་དུ་བྱས་པའི་མཐར་ཕྱིན་པའི་ཡེ་ཤེས་དེ། ཤེར་ཕྱིན་གྱི་མཚན་ཉིད། དེ་དང་འབྲས་
བུ་ཤེར་ཕྱིན་དོན་གཅིག །རྣམ་མཁྱེན་ཆོས་ཅན། ཁྱད་ཆོས་གསུམ་དང་ལྡན་ཏེ། རྟེན་གྱི་
ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ་དང་། ངོ་བོའི་ཁྱད་པར་གཉིས་
སུ་མེད་པའི་ཡེ་ཤེས་ཡིན་པ། དགག་བྱ་དང་བྲལ་བའི་ཁྱད་པར་བདེན་སྟོང་སྒྱུ་མ་ལྟ་བུ་
ཡིན་པའི་ཕྱིར། དེ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རང་བཞིན་གྱི་ཤེར་ཕྱིན།
གཞུང་ཤེར་ཕྱིན། ལམ་ཤེར་ཕྱིན། འབྲས་བུ་ཤེར་ཕྱིན་དང་བཞི་ཡོད། དང་པོ་ནི་སྟོང་
ཉིད་ལྟ་བུ། གཉིས་པ་ནི་ཡུམ་རྒྱས་འབྲིང་བསྡུས་གསུམ་ལྟ་བུ། གསུམ་པ་ནི་བྱང་སེམས་
ཀྱི་མཁྱེན་པ་ལྟ་བུ། བཞི་པ་ནི་རྣམ་མཁྱེན་ལྟ་བུ་ཡིན་པའི་ཕྱིར། ཁྱད་ཆོས་བཞིས་ཁྱད་
པར་དུ་བྱས་པའི་མཐར་ཕྱིན་པའི་ཡེ་ཤེས་དེ། འབྲས་བུ་ཤེར་ཕྱིན་གྱི་མཚན་ཉིད། ཁྱད་
ཆོས་བཞི་ནི་རྟེན་གྱི་ཁྱད་པར་སངས་རྒྱས་འཕགས་པ་ཁོ་ནའི་རྒྱུད་ལ་ཡོད་པ། ངོ་བོའི་ཁྱད་
པར་ཡེ་ཤེས་ཡིན་པ། རྣམ་པའི་ཁྱད་པར་གཉིས་སུ་མེད་པ། དགག་བྱ་དང་བྲལ་བའི་
ཁྱད་པར་བདེན་སྟོང་སྒྱུ་མ་ལྟ་བུའོ། །རང་བཞིན་(༢ན)གྱི་ཤེར་ཕྱིན་གྱི་ས་མཚམས་ཆོས་
- 25 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཐམས་ཅད་ཀྱི་སྟེང་ན་ཡོད། གཞུང་ཤེར་ཕྱིན་གྱི་ས་མཚམས་ལམ་མ་ཞུགས་ནས་སངས་
རྒྱས་ཀྱི་སའི་བར་ན་ཡོད། ལམ་ཤེར་ཕྱིན་གྱི་ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་
མཐའི་བར་ན་ཡོད། འབྲས་བུ་ཤེར་ཕྱིན་གྱི་ས་མཚམས་སངས་རྒྱས་ཀྱི་ས་ཁོ་ནར་ཡོད།
རྣམ་ཀུན་མཁྱེན་ཉིད་ཅེས་པ་ལ། སེམས་བསྐྱེད་སོགས་ཆོས་བཅུ་མངོན་སུམ་དུ་རྟོགས་
པའི་མཐར་ཕྱིན་པའི་ཡེ་ཤེས། རྣམ་མཁྱེན་གྱི་མཚན་ཉིད། དེ་དང་སངས་རྒྱས་འཕགས་
པའི་རྒྱུད་ཀྱི་མཁྱེན་པ་དོན་གཅིག །དབྱེ་ན། ཤེས་བྱའི་རྣམ་པ་མ་ལུས་པ་མཁྱེན་པའི་རྣམ་
མཁྱེན་དང་། རྒྱུ་འབྲས་ཀྱི་གཙོ་བོ་དོན་བདུན་ཅུ་མཁྱེན་པའི་རྣམ་མཁྱེན་གཉིས་ཡོད། ས་
མཚམས་སངས་རྒྱས་ཀྱི་ས་ཁོ་ནར་ཡོད། ལམ་ཤེས་ཉིད་ཅེས་པ་ལ། རང་རྒྱུད་ལྡན་གྱི་
གང་ཟག་གི་རྒྱུད་ཀྱི་སྟོང་ཉིད་མངོན་སུམ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་
འཕགས་པའི་མངོན་རྟོགས་དེ། ལམ་ཤེས་ཀྱི་མཚན་ཉིད། དེ་དང་ཐེག་ཆེན་འཕགས་
པའི་མཁྱེན་པ་དོན་གཅིག །དབྱེ་ན་ཉན་ཐོས་ཀྱི་ལམ་ཤེས་པའི་ལམ་ཤེས། རང་རྒྱལ་གྱི་
ལམ་ཤེས་པའི་ལམ་ཤེས། ཐེག་ཆེན་གྱི་ལམ་ཤེས་པའི་ལམ་ཤེས་དང་གསུམ་ཡོད། ས་
མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། དེ་ནས་ཐམས་
ཅད་ཤེས་པ་ཉིད། །ཅེས་པ་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་བདག་མེད་མངོན་
སུམ་དུ་(༢བ)རྟོགས་པའི་ཤེས་རབ་ཀྱིས་ཟིན་པའི་ཡེ་ཤེས་གང་ཞིག །ཐེག་དམན་གྱི་
རྟོགས་རིགས་སུ་གནས་པ་དེ། གཞི་ཤེས་ཀྱི་མཚན་ཉིད། དེ་དང་ཐེག་དམན་གྱི་རྟོགས་
རིགས་སུ་གནས་པའི་འཕགས་རྒྱུད་ཀྱི་མཁྱེན་པ་དོན་གཅིག །དབྱེ་ན་འབྲས་ཡུམ་ལ་ཉེ་
བའི་གཞི་ཤེས། །འབྲས་ཡུམ་ལ་རིང་བའི་གཞི་ཤེས། མི་མཐུན་ཕྱོགས་ཀྱི་གཞི་ཤེས།
གཉེན་པོ་ཕྱོགས་ཀྱི་གཞི་ཤེས་དང་བཞི་ཡོད། ས་མཚམས་འཕགས་པ་མཐའ་དག་གི་རྒྱུད་
ལ་ཡོད། རྣམ་ཀུན་མངོན་རྫོགས་རྟོགས་པ་དང་། །ཞེས་པ་ལ། མཁྱེན་གསུམ་གྱི་རྣམ་
པ་བསྡུས་ནས་བསྒོམས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། རྣམ་
- 26 -



དོན་བདུན་ཅུ། །
རྫོགས་སྦྱོར་བའི་མཚན་ཉིད། དེ་དང་བྱང་སེམས་ཀྱི་མཁྱེན་པ་དོན་གཅིག །དབྱེ་ན། བརྒྱ་
བདུན་ཅུ་རྩ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་
ཡོད། རྩེ་མོར་ཕྱིན་དང་ཞེས་པ་ལ། མཁྱེན་གསུམ་བསྡུས་སྒོམ་ཐེག་ཆེན་གྱི་ཚོགས་ལམ་
ལས་རབ་ཏུ་གྱུར་པའི་ཤེས་རབ་ཀྱིས་ཟིན་པའི་སེམས་པའི་རྣལ་འབྱོར་དེ། རྩེ་སྦྱོར་གྱི་
མཚན་ཉིད། དེ་དང་འཇུག་སྒྲུབ་དོན་གཅིག །དབྱེ་ན། སྦྱོར་ལམ་རྩེ་སྦྱོར། མཐོང་ལམ་
རྩེ་སྦྱོར། སྒོམ་ལམ་རྩེ་སྦྱོར། བར་ཆད་མེད་པའི་རྩེ་སྦྱོར་དང་བཞི་ཡོད། ས་མཚམས་ཐེག་
ཆེན་གྱི་སྦྱོར་ལམ་དྲོད་ནས་རྒྱུན་མཐའི་བར་ན་ཡོད། མཐར་གྱིས་པ། རྣམ་གསུམ་རྣམ་
བཅུ་ཞེས་པ་ལ། མཁྱེན་གསུམ་གྱི་རྣམ་པ་ལ་བརྟན་པ་ཐོབ་དོན་དུ་མཁྱེན་གསུམ་གྱི་རྣམ་
པ་རིམ་གྱིས་བསྒོམས་པའི་ཤེས་རབ་ཀྱིས་ཟིན་པའི་སེམས་དཔའི་རྣལ་འབྱོར་དེ། མཐར་
གྱིས་སྦྱོར་བའི་མཚན་ཉིད། དབྱེ་ན་ཕར་ཕྱིན་དྲུག་གི་མཐར་གྱིས་སྦྱོར་བ་དྲུག །རྗེས་དྲན་
དྲུག་གི་མཐར་གྱིས་སྦྱོར་བ་དྲུག །དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་གཅིག་དང་
བཅུ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་(༣ན)སྔ་ལོགས་
ཚུན་ཆད་ན་ཡོད། སྐད་ཅིག་གཅིག་མངོན་རྫོགས་བྱང་ཆུབ། །ཅེས་པ་ལ། མཁྱེན་གསུམ་
གྱི་རྣམ་པ་ལ་བརྟན་པ་ཐོབ་པའི་སེམས་དཔའི་རྣལ་འབྱོར་མཐར་ཐུག །སྐད་ཅིག་མའི་
སྦྱོར་བའི་མཚན་ཉིད། དེ་དང་རྒྱུན་མཐའི་ཡེ་ཤེས་དོན་གཅིག །དབྱེ་ན། རྣམ་པར་སྨིན་
པའི་སྐད་ཅིག་མའི་སྦྱོར་བ། རྣམ་པར་སྨིན་པ་མིན་པའི་སྐད་ཅིག་མའི་སྦྱོར་བ། མཚན་
ཉིད་མེད་པའི་སྐད་ཅིག་མའི་སྦྱོར་བ། གཉིས་སུ་མེད་པའི་སྐད་ཅིག་མའི་སྦྱོར་བ་དང་བཞི་
ཡོད། ས་མཚམས་རྒྱུན་མཐའ་ཁོ་ནར་ཡོད། ཆོས་ཀྱི་སྐུ་དང་དེ་རྣམས་བརྒྱད། །ཅེས་པ་
ལ་རང་ཐོབ་བྱེད་ཀྱི་ཐབས་སུ་གྱུར་པའི་མཁྱེན་གསུམ་གྱི་རྣམ་པ་བསྒོམས་སྟོབས་ཀྱིས་ཐོབ་
པའི་འབྲས་བུ་མཐར་ཐུག །འབྲས་བུ་ཆོས་སྐུའི་མཚན་ཉིད། དེ་དང་སངས་རྒྱས་དོན་
གཅིག །དབྱེ་ན། ངོ་བོ་ཉིད་སྐུ། ཡེ་ཤེས་ཆོས་སྐུ། ལོངས་སྐུ། སྤྲུལ་སྐུ་དང་བཞི་ཡོད།
-27 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ས་མཚམས་སངས་རྒྱས་ཀྱི་ས་ཁོ་ནར་ཡོད། སེམས་བསྐྱེད་པ་དང་ཞེས་པ་ལ། རང་གི་
གྲོགས་སུ་གྱུར་པའི་གཞན་དོན་དུ་རྫོགས་པའི་བྱང་ཆུབ་ལ་དམིགས་པའི་འདུན་པ་དང་
མཚུངས་ལྡན་དུ་བྱུང་ཞིང་། ཐེག་ཆེན་ལམ་གྱི་འཇུག་སྒོར་གྱུར་པའི་ལམ་གྱི་རིགས་སུ་
གནས་པའི་རབ་ཏུ་ཕྱེ་བའི་ཐེག་ཆེན་གཙོ་བོའི་ཡིད་ཀྱི་རྣམ་རིག་ཁྱད་པར་ཅན་དེ། ཐེག་
ཆེན་ཀུན་རྫོབ་སེམས་བསྐྱེད་ཀྱི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། སྨོན་པ་
སེམས་བསྐྱེད་དང་། འཇུག་པ་སེམས་བསྐྱེད་གཉིས་ཡོད། དཔེ་གྲོགས་ཆོས་མཐུན་གྱི་
སྒོ་ནས་དབྱེ་ན། ས་ལྟ་བུའི་སེམས་བསྐྱེད། གསེར་ལྟ་བུའི་སེམས་བསྐྱེད། ཟླ་བ་ཚེས་
པ་ལྟ་བུའི་སེམས་བསྐྱེད། མེ་ལྟ་བུའི་སེམས་བསྐྱེད། གཏེར་ལྟ་བུའི་སེམས་བསྐྱེད། རིན་
པོ་ཆེའི་འབྱུང་གནས་ལྟ་བུའི་སེམས་བསྐྱེད། རྒྱ་མཚོ་ལྟ་བུའི་སེམས་བསྐྱེད། རྡོ་རྗེ་ལྟ་བུའི་
སེམས་བསྐྱེད། རི་ཡི་རྒྱལ་པོ་ལྟ་བུའི་སེམས་བསྐྱེད། སྨན་པ་ལྟ་བུའི་སེམས་བསྐྱེད། དགེ་
བའི་བཤེས་གཉེན་ལྟ་བུའི་སེམས་བསྐྱེད། ཡིད་བཞིན་ནོར་བུ་ལྟ་བུའི་སེམས་བསྐྱེད། ཉི་
མ་ལྟ་བུའི་སེམས་བསྐྱེད། ཆོས་ཀྱི་གླུ་དབྱངས་སྙན་པ་ལྟ་བུའི་སེམས་བསྐྱེད། རྒྱལ་པོ་ལྟ་
བུའི་སེམས་བསྐྱེད། བང་མཛོད་ལྟ་བུའི་སེམས་བསྐྱེད། (༣བ)ལམ་པོ་ཆེ་ལྟ་བུའི་སེམས་
བསྐྱེད། བཞོན་པ་ལྟ་བུའི་སེམས་བསྐྱེད། བཀོད་མའི་ཆུ་ལྟ་བུའི་སེམས་བསྐྱེད། སྒྲ་
སྙན་པ་ལྟ་བུའི་སེམས་བསྐྱེད། ཆུ་བོའི་རྒྱུན་ལྟ་བུའི་སེམས་བསྐྱེད། སྤྲིན་ལྟ་བུའི་སེམས་
བསྐྱེད་དང་ཉེར་གཉིས་ཡོད་དེ། དེ་ཡང་ས་གསེར་ཟླ་བ་མེ། །གཏེར་དང་རིན་ཆེན་འབྱུང་
གནས་མཚོ། །རྡོ་རྗེ་རི་སྨན་བཤེས་གཉེན་དང༌། །ཡིད་བཞིན་ནོར་བུ་ཉི་མ་གླུ། །རྒྱལ་
པོ་མཛོད་དང་ལམ་པོ་ཆེ། །བཞོན་པ་བཀོད་མའི་ཆུ་དང་ནི། །སྒྲ་སྙན་ཆུ་བོ་སྤྲིན་རྣམས་
ཀྱིས། །རྣམ་པ་ཉི་ཤུ་རྩ་གཉིས་སོ། །ཞེས་གསུངས་པའི་ཕྱིར། །ས་མཚམས་ཐེག་ཆེན་གྱི་
ཚོགས་ལམ་ནས་སངས་རྒྱས་ཀྱི་སའི་བར་ན་ཡོད། གདམས་ངག་དང་། །ཞེས་པ་ལ། ཐེག་
ཆེན་སེམས་བསྐྱེད་ཀྱི་ཆེད་དུ་གཉེར་བྱ་ཐོབ་པའི་ཐབས་སྟོན་པའི་ཐེག་ཆེན་གྱི་ངག་དེ། ཐེག་
- 28 -



དོན་བདུན་ཅུ། །
ཆེན་གྱི་གདམས་ངག་གི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། ཐེག་ཆེན་གྱི་འདོམས་
པའི་གདམས་ངག་དང་། ཐེག་ཆེན་གྱི་རྗེས་བསྟན་གྱི་གདམས་ངག་གཉིས་ཡོད། འདོམས་
ཚུལ་གྱི་སྒོ་ནས་དབྱེ་ན། སྒྲུབ་པ་རང་གི་ངོ་བོ་ལ་འདོམས་པའི་གདམས་ངག །དམིགས་
ཡུལ་བདེན་པ་བཞི་ལ་འདོམས་པའི་གདམས་ངག །རྟེན་དཀོན་མཆོག་གསུམ་ལ་འདོམས་
པའི་གདམས་ངག །མ་ཞེན་པའི་བརྩོན་འགྲུས་ལ་འདོམས་པའི་གདམས་ངག །ཡོངས་
སུ་མི་ངལ་བའི་བརྩོན་འགྲུས་ལ་འདོམས་པའི་གདམས་ངག །ལམ་ཡོངས་སུ་འཛིན་པའི་
བརྩོན་འགྲུས་ལ་འདོམས་པའི་གདམས་ངག །ཤའི་སྤྱན། ལྷའི་སྤྱན། ཤེས་རབ་ཀྱི་སྤྱན།
ཆོས་ཀྱི་སྤྱན། སངས་རྒྱས་ཀྱི་སྤྱན་ཏེ་སྤྱན་ལྔ་ལ་འདོམས་པའི་གདམས་ངག །རྫུ་འཕྲུལ་
གྱི་མངོན་ཤེས། ལྷའི་རྣ་བའི་མངོན་ཤེས། གཞན་སེམས་ཤེས་པའི་མངོན་ཤེས། སྔོན་
གྱི་གནས་རྗེས་སུ་དྲན་པའི་མངོན་ཤེས། ལྷའི་མིག་གི་མངོན་ཤེས། ཟག་པ་ཟད་པའི་
མངོན་ཤེས་ཏེ་མངོན་ཤེས་དྲུག་ལ་འདོམས་པའི་གདམས་ངག །མཐོང་ལམ་ལ་འདོམས་
པའི་གདམས་ངག །སྒོམ་ལམ་ལ་འདོམས་པའི་གདམས་ངག་དང་བཅུ་ཡོད་དེ། སྒྲུབ་དང་
བདེན་པ་རྣམས་དང་ནི། །སངས་རྒྱས་ལ་སོགས་དཀོན་མཆོག་གསུམ། །མ་ཞེན་ཡོངས་
སུ་མི་ངལ་དང་། །ལམ་ནི་ཡོངས་སུ་འཛིན་པ་དང་། །སྤྱན་ལྔ་དང་ནི་མངོན་ཤེས་ཀྱི། །
ཡོན་ཏན་དྲུག་དང་མཐོང་ལམ་དང༌། །སྒོམ་ཞེས་བྱ་ལ་གདམས་ངག་ནི། བཅུ་ཡི་བདག་
ཉིད་ཤེས་པར་བྱ། །ཞེས་གསུངས་པའི་ཕྱིར། ས་མཚམས་ལམ་མ་ཞུགས་ནས་སངས་
རྒྱས་ཀྱི་སའི་བར་ན་ཡོད། ངེས་འབྱེད་ཡན་ལག་རྣམ་བཞི་དང་། །ཞེས་པ་ལ། ཐར་པ་ཆ་
མཐུན་རྫོགས་རྗེས་སུ་བྱུང་བའི་མངོན་(ན)རྟོགས་ཀྱི་རིགས་སུ་གནས་ཤིང་། བདེན་
པ་མངོན་རྟོགས་དང་རྗེས་སུ་མཐུན་པའི་ཐེག་ཆེན་གྱི་འཇིག་རྟེན་པའི་ལམ་དེ། ཐེག་ཆེན་
གྱི་སྦྱོར་ལམ་གྱི་མཚན་ཉིད། དེ་དང་ཐེག་ཆེན་གྱི་ངེས་འབྱེད་ཆ་མཐུན་དོན་གཅིག །
དབྱེ་ན་ཐེག་ཆེན་གྱི་སྦྱོར་ལམ་དྲོད། རྩེ་མོ། བཟོད་པ། ཆོས་མཆོག་དང་བཞི་ཡོད། ས་
- 29 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༡༽
མཚམས་ཐེག་ཆེན་གྱི་སྦྱོར་ལམ་ཁོ་ནར་ཡོད། སྒྲུབ་པ་ཡི་ནི་རྟེན་གྱུར་པ། །ཆོས་ཀྱི་དབྱིངས་
ཀྱི་རང་བཞིན་དང་། །ཞེས་པ་ལ། བྱང་སེམས་ཀྱི་རྒྱུད་ཀྱི་ཆོས་ཉིད་ཀྱང་ཡིན། ཐེག་ཆེན་
སྒྲུབ་པའི་དངོས་ཀྱི་རྟེན་གཞི་བྱེད་པ་ཡང་ཡིན་པའི་གཞི་མཐུན་པ་དེ། ཐེག་ཆེན་སྒྲུབ་པའི་
རྟེན་རང་བཞིན་གནས་རིགས་ཀྱི་མཚན་ཉིད། དབྱེ་ན། བརྟེན་ཆོས་སྒྲུབ་པ་བཅུ་གསུམ་
གྱི་ཆོས་ཉིད་བཅུ་གསུམ་ཡོད། སྒྲུབ་པ་བཅུ་གསུམ་ཡང་ཡོད་དེ། ཐེག་ཆེན་གྱི་ངེས་འབྱེད་
ཆ་མཐུན་བཞི་དང་། ཐེག་ཆེན་གྱི་མཐོང་ལམ་སྒོམ་ལམ་གཉིས་ཏེ་རྟོགས་པའི་ཆོས་དྲུག་
དང༌། གཉེན་པོའི་སྒྲུབ་པ། སྤོང་བའི་སྒྲུབ་པ། དེ་དག་ཡོངས་སུ་གཏུགས་པའི་སྒྲུབ་པ།
ཤེས་རབ་སྙིང་བརྩེར་བཅས་པའི་སྒྲུབ་པ། སློབ་མ་ཐུན་མོང་མིན་པའི་སྒྲུབ་པ། གཞན་
དོན་གོ་རིམས་སུ་བྱེད་པའི་སྒྲུབ་པ། ཡེ་ཤེས་རྩོལ་བ་མི་མངའ་བར་འཇུག་པའི་སྒྲུབ་པ་
རྣམས་སུ་ཡོད་པའི་ཕྱིར་ཏེ། རྟོགས་པ་ཡི་ནི་ཆོས་དྲུག་དང་། །གཉེན་པོ་དང་ནི་སྤོང་བ་
དང༌། །དེ་དག་ཡོངས་སུ་གཏུགས་པ་དང་། །ཤེས་རབ་སྙིང་བརྩེར་བཅས་པ་དང་། །
སློབ་མ་ཐུན་མོང་མིན་ཉིད་དང་། །གཞན་གྱི་དོན་གྱི་གོ་རིམས་དང་། །ཡེ་ཤེས་རྩོལ་བ་
མི་མངའ་བར། །འཇུག་པའི་རྟེན་ལ་རིགས་ཞེས་བྱ། །ཞེས་གསུངས་པའི་ཕྱིར། ས་
མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའ་བར་ན་ཡོད། དམིགས་པ་དག་དང་
ཞེས་པ་ལ། ཐེག་ཆེན་སྒྲུབ་པས་སྒྲོ་འདོགས་གཅོད་པར་བྱ་བའི་གཞི། ཐེག་ཆེན་སྒྲུབ་
པའི་དམིགས་པའི་མཚན་ཉིད། དེ་དང་ཤེས་བྱ་དོན་གཅིག །དེ་ལ་དབྱེ་ན། དགེ་བ། མི་
དགེ་བ། ལུང་མ་བསྟན། འཇིག་རྟེན་པའི་ཕུང་པོ་ལྔ། འཇིག་རྟེན་ལས་འདས་པའི་
བསམ་གཏན་བཞི། ཟག་བཅས་ཉེར་ལེན་གྱི་(༤བ)ཕུང་པོ་ལྔ། ཟག་མེད་དྲན་པ་ཉེར་
གཞག་བཞི། འདུས་བྱས་ཁམས་གསུམ། འདུས་མ་བྱས་དེ་བཞིན་ཉིད། ཐུན་མོང་བ་
བསམ་གཏན་བཞི། ཐུན་མོང་མ་ཡིན་པ་ཐུབ་པའི་སྟོབས་བཅུ་སྟེ་བཅུ་གཅིག་ཡོད་པའི་
ཕྱིར། དམིགས་པ་ཆོས་རྣམས་ཐམས་ཅད་དེ། །དེ་ཡང་དགེ་ལ་སོགས་པ་ཡིན། །འཇིག་
- 30 -



དོན་བདུན་ཅུ། །
རྟེན་པ་ཡི་རྟོགས་པ་དང་། །གང་དག་འཇིག་རྟེན་འདས་འདོད་དང༌། །ཟག་བཅས་ཟག་
པ་མེད་ཆོས་དང་། །གང་དག་འདུས་བྱས་འདུས་མ་བྱས། །སློབ་མ་ཐུན་མོང་ཆོས་རྣམས་
དང༌། །གང་དག་ཐུབ་པའི་ཐུན་མོང་མིན། །ཞེས་གསུངས་པའི་ཕྱིར། ས་མཚམས་གཞི་
གྲུབ་ཚད་གྱི་སྟེང་ན་ཡོད། ཆེད་དང་ནི་ཞེས་པ་ལ། གང་གི་ཆེད་དུ་བྱ་བ་ལ་འཇུག་པའི་
འབྲས་བུ་མཐར་ཐུག་དེ། ཐེག་ཆེན་སྒྲུབ་པའི་ཆེད་དུ་བྱ་བའི་མཚན་ཉིད། དེ་དང་སངས་
རྒྱས་དོན་གཅིག །དབྱེ་ན། སེམས་དཔའ་ཆེན་པོ། སྤོང་བ་ཆེན་པོ། རྟོགས་པ་ཆེན་པོ་
དང་གསུམ་ཡོད་དེ། སེམས་ཅན་ཀུན་མཆོག་ཉིད་སེམས་དང་། །སྤོང་དང་རྟོགས་དང་
གསུམ་པོ་ལ། །ཆེན་པོ་གསུམ་གྱི་རང་འབྱུང་གི །ཆེད་དུ་བྱ་བ་འདི་ཞེས་བྱ། །ཞེས་ གསུངས་
པའི་ཕྱིར། ས་མཚམས་སངས་རྒྱས་ཀྱི་ས་ཁོ་ནར་ཡོད། གོ་ཆ་ཞེས་པ་ལ། སྦྱིན་སོགས་
ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པར་འདོད་པའི་
བསམ་པའི་བྱ་བ་རྒྱ་ཆེན་པོས་ཟིན་པའི་སེམས་དཔའི་རྣལ་འབྱོར་དེ། གོ་སྒྲུབ་གྱི་མཚན་
ཉིད། དེ་དང་བྱང་སེམས་ཀྱི་མཁྱེན་པ་དོན་གཅིག །དབྱེ་ན། སྦྱིན་པའི་གོ་སྒྲུབ་དྲུག །
ཚུལ་ཁྲིམས་ཀྱི་གོ་སྒྲུབ་དྲུག །བཟོད་པའི་གོ་སྒྲུབ་དྲུག །བརྩོན་འགྲུས་ཀྱི་གོ་སྒྲུབ་དྲུག །
བསམ་གཏན་གྱི་གོ་སྒྲུབ་དྲུག །ཤེས་རབ་ཀྱི་གོ་སྒྲུབ་དྲུག་དང་སུམ་ཅུ་རྩ་དྲུག་ཡོད་དེ། དེ་
དག་སོ་སོར་སྦྱིན་ལ་སོགས། །རྣམ་པ་དྲུག་ཏུ་བསྡུས་པ་ཡི། །གོ་ཆའི་སྒྲུབ་པ་གང་ཡིན་
དེ། །དྲུག་ཚན་དྲུག་གིས་ཇི་བཞིན་བཤད། །ཅེས་གསུངས་པའི་ཕྱིར། ས་མཚམས་ཐེག་
ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། འཇུག་པའི་བྱ་བ་དང་། ཞེས་པ་
ལ། ཐེག་པ་ཆེན་པོའི་རྒྱུ་འབྲས་ཀྱི་ཆོས་ཅི་རིགས་པ་སྦྱོར་བ་བརྩོན་འགྲུས་གཙོ་བོར་གྱུར་
པའི་སྒོ་ནས་ཉམས་སུ་ལེན་པའི་སེམས་དཔའི་རྣལ་འབྱོར་དེ། འཇུག་སྒྲུབ་ཀྱི་མཚན་ཉིད།
དེ་ལ་དབྱེ་ན། བསམ་གཏན་(༥ན)གཟུགས་མེད་ལ་འཇུག་པའི་སྒྲུབ་པ། སྦྱིན་སོགས་
ཕར་ཕྱིན་དྲུག་ལ་འཇུག་པའི་སྒྲུབ་པ། མཐོང་ལམ་སྒོམ་ལམ་མི་སློབ་ལམ་ཁྱད་པར་གྱི་ལམ་
- 31 -



OH）
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལ་འཇུག་པའི་སྒྲུབ་པ། བྱམས་སོགས་ཚད་མེད་བཞི་ལ་འཇུག་པའི་སྒྲུབ་པ། དམིགས་
པ་མེད་པ་དང་ལྡན་པ་ལ་འཇུག་པའི་སྒྲུབ་པ། འཁོར་གསུམ་རྣམ་པར་དག་པ་ལ་འཇུག་
པའི་སྒྲུབ་པ། ཆེད་དུ་བྱ་བ་ལ་འཇུག་པའི་སྒྲུབ་པ། མངོན་ཤེས་དྲུག་ལ་འཇུག་པའི་སྒྲུབ་
པ། རྣམ་པ་ཐམས་ཅད་མཁྱེན་པ་ཉིད་ལ་འཇུག་པའི་སྒྲུབ་པ་དང་དགུ་ཡོད་དེ། བསམ་
གཏན་གཟུགས་མེད་སྦྱིན་སོགས་དང་། །ལམ་དང་བྱམས་ལ་སོགས་པ་དང་། །དམིགས་
པ་མེད་དང་ལྡན་པ་དང་། །འཁོར་གསུམ་རྣམ་པར་དག་པ་དང་། །ཆེད་དུ་བྱ་དང་མངོན་
ཤེས་དྲུག །རྣམ་ཀུན་མཁྱེན་པའི་ཚུལ་ལ་ནི། །འཇུག་པའི་སྒྲུབ་པ་ཐེག་ཆེན་ལ། །འཛེག་
པ་ཡིན་པར་ཤེས་པར་བྱ། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་སྦྱོར་ལམ་
དྲོད་ནས་རྒྱུན་མཐའི་བར་ན་ཡོད། ཚོགས་ནི་ཞེས་པ་ལ། ཚོགས་གཉིས་རྒྱ་ཆེན་པོས་
ཟིན་པའི་སྒོ་ནས་ཐེག་ཆེན་གྱི་སྦྱོར་ལམ་ཆོས་མཆོག་འབྲིང་མན་ཆད་ལས་ཁྱད་པར་དུ་
འཕགས་ཤིང་། རང་འབྲས་བྱང་ཆེན་འབྱིན་པའི་སེམས་དཔའི་རྣལ་འབྱོར་དེ། ཚོགས་
སྒྲུབ་ཀྱི་མཚན་ཉིད། དེ་ལ་དབྱེ་ན། སྙིང་རྗེ་ཆེན་པོའི་ཚོགས་སྒྲུབ། སྦྱིན་པའི་ཚོགས་
སྒྲུབ། ཚུལ་ཁྲིམས་ཀྱི་ཚོགས་སྒྲུབ། བཟོད་པའི་ཚོགས་སྒྲུབ། བརྩོན་འགྲུས་ཀྱི་ཚོགས་
སྒྲུབ། བསམ་གཏན་གྱི་ཚོགས་སྒྲུབ། ཤེས་རབ་ཀྱི་ཚོགས་སྒྲུབ། ཞི་གནས་ཀྱི་ཚོགས་
སྒྲུབ། ལྷག་མཐོང་གི་ཚོགས་སྒྲུབ། ཟུང་དུ་འབྲེལ་བའི་ལམ་གྱི་ཚོགས་སྒྲུབ། ཐབས་
མཁས་ཀྱི་ཚོགས་སྒྲུབ། ཡེ་ཤེས་ཀྱི་ཚོགས་སྒྲུབ། བསོད་ནམས་ཀྱི་ཚོགས་སྒྲུབ། ལམ་
གྱི་ཚོགས་སྒྲུབ། གཟུངས་ཀྱི་ཚོགས་སྒྲུབ། སའི་ཚོགས་སྒྲུབ། གཉེན་པོའི་ཚོགས་སྒྲུབ་
དང་བཅུ་བདུན་ཡོད་དེ། བརྩེ་དང་སྦྱིན་ལ་སོགས་པ་དྲུག །ཞི་གནས་ལྷག་མཐོང་བཅས་
པ་དང་། །ཟུང་དུ་འབྲེལ་བའི་ལམ་གང་དང་། །ཐབས་ལ་མཁས་པ་གང་ཡིན་དང་། །
ཡེ་ཤེས་དང་ནི་བསོད་ནམས་དང་། །ལམ་དང་གཟུངས་དང་ས་བཅུ་དང་། །གཉེན་པོ་
ཚོགས་ཀྱི་སྒྲུབ་པ་ཡི། །རིམ་པ་ཡིན་པར་ཤེས་པར་བྱ། །ཞེས་གསུངས་པའི་ཕྱིར། །ས་
- 32 -



དོན་བདུན་ཅུ། །
མཚམས་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ནས་རྒྱན་མཐའ་བར་ན་ཡོད། ངེས་
པར་འབྱུང་བཅས་རྣམས། །ཐུབ་པའི་རྣམ་ཀུན་མཁྱེན་པ་ཉིད། །ཅེས་པ་ལ། རྣམ་མཁྱེན་
དུ་གདོན་མི་ཟ་(༥བ)བར་ངེས་པར་འབྱིན་པའི་དག་སའི་རྣལ་འབྱོར་དེ། ངེས་འབྱུང་སྒྲུབ་
པའི་མཚན་ཉིད། དེ་ལ་དབྱེ་ན། ཆེད་དུ་བྱ་བའི་ངེས་འབྱུང་སྒྲུབ་པ། མཉམ་པ་ཉིད་ཀྱི་
ངེས་འབྱུང་སྒྲུབ་པ། སེམས་ཅན་གྱི་དོན་སྒྲུབ་པའི་ངེས་འབྱུང་སྒྲུབ་པ། འབད་མེད་ལྷུན་
གྱིས་གྲུབ་པའི་ངེས་འབྱུང་སྒྲུབ་པ། རྟག་ཆད་ཀྱི་མཐའ་ལས་འདས་པའི་ངེས་འབྱུང་སྒྲུབ་
པ། ཐེག་པ་གསུམ་གྱི་དོན་ཐོབ་པའི་ངེས་འབྱུང་སྒྲུབ་པ། རྣམ་པ་ཐམས་ཅད་མཁྱེན་པ་
ཉིད་ཀྱི་ངེས་འབྱུང་སྒྲུབ་པ། ལམ་གྱི་ཡུལ་ཅན་ངེས་པར་འབྱུང་བའི་སྒྲུབ་པ་དང་བརྒྱད་
ཡོད་དེ། ཆེད་དུ་བྱ་དང་མཉམ་ཉིད་དང༌། །སེམས་ཅན་དོན་དང་འབད་མེད་དང་། །
མཐའ་ལས་འདས་པར་ངེས་འབྱུང་དང་། །ཐོབ་པའི་མཚན་ཉིད་ངེས་འབྱུང་དང་། །རྣམ་
པ་ཐམས་ཅད་མཁྱེན་ཉིད་དང༌། །ལམ་གྱི་ཡུལ་ཅན་ངེས་འབྱུང་སྟེ། །རྣམ་པ་བརྒྱད་ཀྱི་
བདག་ཉིད་འདི། །ངེས་འབྱུང་སྒྲུབ་པ་ཡིན་ཞེས་བྱ། །ཞེས་གསུངས་པའི་ཕྱིར། ས་
མཚམས་དག་པ་ས་གསུམ་ན་ཡོད།
།
༈ མོག་མོག་པོར་བྱེད་ལ་སོགས་དང་། །ཞེས་པ་ལ་ལམ་ཤེས་ཀྱི་རྒྱུ་ངོ་བོ་འབྲས་
བུ་གསུམ་པོ་གང་རུང་གིས་བསྡུས་པའི་སྙིང་རྗེ་ཆེན་པོས་ཟིན་པའི་ཡོན་ཏན་ཁྱད་པར་
ཅན་དེ། ལམ་ཤེས་ཀྱི་ཡན་ལག་གི་མཚན་ཉིད། དེ་ལ་དབྱེ་ན། ལམ་ཤེས་ཀྱི་ཡན་ལག་
ཏུ་གྱུར་པའི་གེགས་མངོན་པའི་ང་རྒྱལ་མངོན་དུ་གྱུར་པ་དང་བྲལ་བ། ཉེར་ལེན་ཐེག་པ་
ཆེན་པོར་རིགས་སད་པ། མཐུན་རྐྱེན་བྱང་ཆུབ་ཏུ་སེམས་བསྐྱེད་པ། ལམ་ཤེས་ཀྱི་
རང་བཞིན། ལམ་ཤེས་ཀྱི་བྱེད་ལས་དང་ལྔ་ཡོད་དེ། ལྷ་རྣམས་རུང་བར་བྱ་བའི་ཕྱིར། །
འོད་ཀྱིས་མོག་མོག་པོར་མཛད་དང༌། །ཡུལ་ངེས་པ་དང་ཁྱབ་པ་དང་། །རང་བཞིན་དང་
ནི་དེ་ཡི་ལས། །ཞེས་གསུངས་པའི་ཕྱིར། ས་མཚམས་ཐེག་པ་ཆེན་པོར་རིགས་སད་པ་
- 33 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ནས་སངས་རྒྱས་ཀྱི་སའི་བར་ན་ཡོད། སློབ་མ་ཞེས་པ་ལ། སེམས་བསྐྱེད་བསྔོ་བ་སྟོང་
ཉིད་རྟོགས་པའི་ཤེས་རབ་གསུམ་གྱིས་ཟིན་པའི་སྒོ་ནས་གདུལ་བྱ་ཉན་ཐོས་ཀྱི་རིགས་
ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་མངོན་རྟོགས་ཀྱི་རིགས་སུ་གནས་པའི་
ཐེག་ཆེན་འཕགས་པའི་མཁྱེན་པ་དེ། ཉན་ཐོས་ཀྱི་ལམ་ཤེས་པའི་ལམ་ཤེས་ཀྱི་མཚན་
ཉིད། དེ་དང་ཉན་ཐོས་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་
དོན་གཅིག །དེ་(༦ན)ལ་དབྱེ་ན། བྱང་སེམས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་
ཤེས་པའི་ལམ་ཤེས་དང་། སངས་རྒྱས་འཕགས་པའི་རྒྱུད་ཀྱི་ཉན་ཐོས་ཀྱི་ལམ་ཤེས་པའི་
ལམ་ཤེས་གཉིས་ཡོད། ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་
བར་ན་ཡོད། བསེ་རུའི་ལམ་གང་དང༌། །ཞེས་པ་ལ། ཁྱད་ཆོས་གསུམ་གྱིས་ཟིན་པའི་
སྒོ་ནས་གདུལ་བྱ་རང་རྒྱལ་གྱི་རིགས་ཅན་རྗེས་སུ་གཟུང་བའི་ཕྱིར་དུ་ཤེས་པར་བྱ་བའི་
མངོན་རྟོགས་ཀྱི་རིགས་སུ་གནས་པའི་ཐེག་ཆེན་འཕགས་པའི་མཁྱེན་པ་དེ། རང་རྒྱལ་
གྱི་ལམ་ཤེས་པའི་ལམ་ཤེས་ཀྱི་མཚན་ཉིད། དེ་དང་རང་རྒྱལ་གྱི་རྟོགས་རིགས་སུ་གནས་
པའི་ཐེག་ཆེན་འཕགས་པའི་མཁྱེན་པ་དོན་གཅིག །དེ་ལ་དབྱེ་ན། བྱང་སེམས་འཕགས་
པའི་རྒྱུད་ཀྱི་རང་རྒྱལ་གྱི་ལམ་ཤེས་པའི་ལམ་ཤེས་དང་། སངས་རྒྱས་འཕགས་པའི་རྒྱུད་
ཀྱི་རང་རྒྱལ་གྱི་ལམ་ཤེས་པའི་ལམ་ཤེས་གཉིས་ཡོད། ས་མཚམས་ཐེག་ཆེན་གྱི་མཐོང་
ལམ་ནས་སངས་རྒྱས་ཀྱི་སའི་བར་ན་ཡོད། འདི་དང་གཞན་པའི་ཡོན་ཏན་གྱི། །ཕན་ཡོན་
ཆེ་བ་མཐོང་བའི་ལམ། །ཞེས་པ་ལ། རང་རྒྱུད་ལྡན་གྱི་གང་ཟག་གི་རྒྱུད་ཀྱི་སྟོང་ཉིད་མངོན་
སུམ་དུ་རྟོགས་པའི་ཤེས་རབ་ཀྱིས་ཟིན་པའི་ཐེག་ཆེན་གྱི་བདེན་པ་མངོན་རྟོགས་དེ། ཐེག་
ཆེན་གྱི་མཐོང་ལམ་གྱི་མཚན་ཉིད། དེ་ལ་དབྱེ་ན། ཐེག་ཆེན་གྱི་མཐོང་ལམ་མཉམ་གཞག་
ཡེ་ཤེས་དང་། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས། དེ་གཉིས་གང་རུང་མ་ཡིན་
པའི་ཐེག་ཆེན་གྱི་མཐོང་ལམ་དང་གསུམ་ཡོད། ས་མཚམས་ཐེག་ཆེན་གྱི་མཐོང་ལམ་ཁོ་
- 34 -



དོན་བདུན་ཅུ། །
ནར་ཡོད། བྱེད་པ་དང་ནི། ཞེས་པ་ལ། རང་ཐོབ་བྱེད་ཀྱི་ཐབས་སུ་གྱུར་པའི་ཐེག་ཆེན་
གྱི་སྒོམ་ལམ་སྒོམ་སྟོབས་ཀྱིས་ཐོབ་པའི་ཕན་ཡོན་དེ། ཐེག་ཆེན་གྱི་སྒོམ་ལམ་གྱི་བྱེད་པའི་
མཚན་ཉིད། དེ་ལ་དབྱེ་ན་དྲུག་ཡོད་དེ། སེམས་རང་དབང་ཉིད་དུ་བྱེད་པའི་ཀུན་ནས་
ཞི་བ་དང༌། སྐྱེ་བོ་ཐམས་ཅད་ལ་འདུད་པ་དང་། ཉོན་མོངས་པའི་གཡུལ་ལས་རྒྱལ་བ་
དང༌། སྡུག་བསྔལ་གྱི་གནོད་པས་ནམ་ཡང་(༦བ)བརྫི་བ་མེད་པ་དང་། བྱང་ཆུབ་སྒྲུབ་
པའི་ནུས་པ་དང་ལྡན་པ་དང༌། རྟེན་བྱང་སེམས་སྒོམ་ལམ་པ་གང་དུ་བཞུགས་པའི་ས་
ཕྱོགས་མཆོད་རྟེན་དུ་འགྱུར་བའི་སྒོམ་ལམ་གྱི་བྱེད་པ་རྣམས་སུ་ཡོད་པའི་ཕྱིར། ཀུན་ནས་
ཞི་དང་ཐམས་ཅད་ལ། །བདུད་དང་ཉོན་མོངས་ལས་རྒྱལ་དང་། །གནོད་པས་བརྫི་བ་
མེད་ཉིད་དང༌། །བྱང་ཆུབ་དང་ནི་རྟེན་མཆོད་ཉིད། །ཅེས་གསུངས་པའི་ཕྱིར། ས་
མཚམས་ཐེག་ཆེན་གྱི་སྒོམ་ལམ་སྒོམ་པའི་སྐད་ཅིག་གཉིས་པ་ནས་སངས་རྒྱས་ཀྱི་སའི་
བར་ན་ཡོད། མོས་པ་དང་ཞེས་པ་ལ། ཡུམ་དོན་གསུམ་གྱི་འབྱུང་གནས་སུ་ཡིད་ཆེས་
པའི་ཐེག་ཆེན་གྱི་རྗེས་ལ་མངོན་རྟོགས་དེ། ཐེག་ཆེན་གྱི་མོས་པ་སྒོམ་ལམ་གྱི་མཚན་ཉིད།
དེ་ལ་རྩ་བའི་སྒོ་ནས་དབྱེ་ན། རང་དོན་མོས་པ་སྒོམ་ལམ། གཉིས་དོན་མོས་པ་སྒོམ་
ལམ། གཞན་དོན་མོས་པ་སྒོམ་ལམ་དང་གསུམ་ཡོད། ཡན་ལག་གི་སྒོ་ནས་དབྱེ་ན།
གསུམ་པོ་རེ་རེ་ལ་ཆུང་འབྲིང་ཆེན་པོ་གསུམ་གསུམ་སྟེ་དགུ་ཡོད། ཉིང་ལག་གི་སྒོ་ནས་
དབྱེ་ན། དགུ་པོ་རེ་རེ་ལ་ཡང་ཆུང་འབྲིང་ཆེན་པོ་གསུམ་གསུམ་སྟེ་ཉེར་བདུན་ཡོད་དེ།
མོས་པ་རང་གི་དོན་དང་ནི། །རང་གཞན་དོན་དང་གཞན་དོན་དང་། །རྣམ་གསུམ་ཤེས་
བྱ་དེ་ཡང་ནི། །ཆུང་དང་འབྲིང་དང་ཆེན་པོ་སྟེ། །སོ་སོར་རྣམ་པ་གསུམ་དུ་འདོད། །ཆུང་
ངུའི་ཆུང་སོགས་དབྱེ་བ་ཡིས། །དེ་ཡང་རྣམ་གསུམ་དེ་ལྟར་ན། །རྣམ་པ་ཉི་ཤུ་བདུན་དུ་
འདོད། །ཞེས་གསུངས་པའི་ཕྱིར། ས་མཚམས་ས་དང་པོ་ནས་རྒྱུན་མཐའི་བར་ན་ཡོད།
བསྟོད་དང་བཀུར་དང་བསྔགས་པ་དང༌། །ཞེས་པ་ལ། རང་ཐོབ་བྱེད་ཀྱི་ཐབས་སུ་གྱུར་
- 35 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
པའི་མོས་པ་སྒོམ་ལམ་སྒོམ་སྟོབས་ཀྱིས་ཐོབ་པའི་ཡོན་ཏན་དེ། མོས་པ་སྒོམ་ལམ་གྱི་ཕན་
ཡོན་གྱི་མཚན་ཉིད། དེ་ལ་དབྱེ་ན་བསྟོད་པ་དགུ །བཀུར་པ་དགུ །བསྔགས་པ་དགུ་ཡོད་
དེ། ཤེས་རབ་ཕ་རོལ་ཕྱིན་པ་ལ། མོས་པའི་གནས་སྐབས་རྣམས་ལ་ནི། །དགུ་ཚན་
གསུམ་གྱིས་བསྟོད་པ་དང་
། །བཀུར་བ་དང་ནི་བསྔགས་པར་འདོད། །ཅེས་གསུངས་པའི་
ཕྱིར། ས་མཚམས་མོས་པ་སྒོམ་ལམ་བསྒོམས་(༧ན)པའི་སྐད་ཅིག་གཉིས་པ་ནས་སངས་
རྒྱས་ཀྱི་སའི་བར་ན་ཡོད། བསྔོ་དང་ཞེས་པ་ལ། རང་གཞན་གང་རུང་གི་དགེ་རྩ་རྫོགས་
པའི་བྱང་ཆུབ་ཀྱི་ཡན་ལག་ཏུ་སྒྱུར་བར་བྱེད་པའི་སྒྲ་དོན་འདྲེས་རུང་དུ་འཛིན་པའི་རྟོག་
པ་དང་བཅས་པའི་ཐེག་ཆེན་གྱི་རྗེས་ལ་མངོན་རྟོགས་དེ། བསྔོ་བ་སྒོམ་ལམ་གྱི་མཚན་
ཉིད། དེ་ལ་དབྱེ་ན་བཅུ་གཉིས་ཡོད་དེ། བསྔོ་བ་ཁྱད་པར་ཅན་གྱི་མིང་ཅན་གྱི་བསྔོ་བ་
སྒོམ་ལམ། མི་དམིགས་པའི་རྣམ་པ་ཅན་གྱི་མིང་ཅན་གྱི་བསྔོ་བ་སྒོམ་ལམ། ཕྱིན་ཅི་མ་
ལོག་པའི་མཚན་ཉིད་ཅན་གྱི་མིང་ཅན་གྱི་བསྔོ་བ་སྒོམ་ལམ། དབེན་པའི་མིང་ཅན་གྱི་བསྔོ་
བ་སྒོམ་ལམ། སངས་རྒྱས་ཀྱི་བསོད་ནམས་ཀྱི་ཚོགས་ཀྱི་རང་བཞིན་དྲན་པའི་མིང་ཅན་གྱི་
བསྔོ་བ་སྒོམ་ལམ། ཐབས་མཁས་དང་བཅས་པའི་མིང་ཅན་གྱི་བསྔོ་བ་སྒོམ་ལམ། མཚན་
མ་མེད་པའི་མིང་ཅན་གྱི་བསྔོ་བ་སྒོམ་ལམ། སངས་རྒྱས་ཀྱིས་རྗེས་སུ་ཡི་རང་བའི་མིང་ཅན་
གྱི་བསྔོ་བ་སྒོམ་ལམ། ཁམས་གསུམ་དུ་མ་གཏོགས་པའི་མིང་ཅན་གྱི་བསྔོ་བ་སྒོམ་ལམ།
བསྔོ་བ་ཆུང་ངུའི་མིང་ཅན་གྱི་བསྔོ་བ་སྒོམ་ལམ། བསྔོ་བ་འབྲིང་གི་མིང་ཅན་གྱི་བསྔོ་བ་
སྒོམ་ལམ། བསྔོ་བ་ཆེན་པོའི་མིང་ཅན་གྱི་བསྔོ་བ་སྒོམ་ལམ་དང་བཅུ་གཉིས་ཡོད་དེ།
ཡོངས་སུ་བསྔོ་བ་ཁྱད་པར་ཅན། །དེ་ཡི་བྱེད་པ་མཆོག་ཡིན་ནོ། །དེ་ནི་མི་དམིགས་རྣམ་
པ་ཅན། །ཕྱིན་ཅི་མ་ལོག་མཚན་ཉིད་དོ། །དབེན་དང་སངས་རྒྱས་བསོད་ནམས་ཚོགས། །
རང་བཞིན་དྲན་པའི་སྤྱོད་ཡུལ་ཅན། །ཐབས་བཅས་མཚན་མ་མེད་པ་དང་། །སངས་
རྒྱས་རྗེས་སུ་ཡི་རང་དང་། ཁམས་གསུམ་གཏོགས་པ་མ་ཡིན་དང་། །ཆུང་དང་འབྲིང་
- 36 -



དོན་བདུན་ཅུ། །
དང་ཆེན་པོ་ཡི། །བསྔོ་བ་གཞན་ནི་རྣམ་གསུམ་པོ། །བསོད་ནམས་ཆེ་འབྱུང་བདག་ཉིད་
དོ། །ཞེས་གསུངས་པའི་ཕྱིར། ས་མཚམས་ས་དང་པོ་ནས་རྒྱུན་མཐའི་བར་ན་ཡོད། རྗེས་
སུ་ཡི་རང་བ། །ཡིད་ལ་བྱེད་པ་བླ་མེད་དག །ཅེས་པ་ལ། རང་གཞན་གང་རུང་གི་དགེ་
རྩ་ལ་དགའ་བ་བསྒོམ་པའི་སྒྲ་དོན་འདྲེས་རུང་དུ་འཛིན་པའི་རྟོག་པ་དང་བཅས་པའི་ཐེག་
ཆེན་གྱི་རྗེས་ལ་མངོན་རྟོགས་དེ། རྗེས་སུ་ཡི་རང་སྒོམ་ལམ་གྱི་མཚན་ཉིད། དེ་ལ་དབྱེ་
ན། རང་གི་དགེ་རྩ་ལ་དགའ་བ་སྒོམ་པའི་རྗེས་སུ་ཡི་རང་སྒོམ་ལམ་(༧བ)དང་། གཞན་
གྱི་དགེ་རྩ་ལ་དགའ་བ་སྒོམ་པའི་རྗེས་སུ་ཡི་རང་སྒོམ་ལམ་གཉིས་ཡོད་དེ། ཐབས་དང་
མི་དམིགས་པ་དག་གིས། དགེ་བའི་རྩ་ལ་ཡིད་རང་བ། །རྗེས་སུ་ཡི་རང་ཡིད་བྱེད་པ། །
སྒོམ་པ་ཡིན་པར་འདིར་བརྗོད་དོ། །ཞེས་གསུངས་པའི་ཕྱིར། ས་མཚམས་ས་དང་པོ་
ནས་རྒྱུན་མཐའི་བར་ན་ཡོད། སྒྲུབ་དང༌། ཞེས་པ་ལ། ཟག་པ་མེད་པའི་ཐེག་ཆེན་གྱི་
རྗེས་ལ་མངོན་རྟོགས་གང་ཞིག །རང་གི་ཐོབ་བྱར་གྱུར་པའི་རྟོགས་པ་མཐར་ཐུག་གི་ལག་
རྗེས་འཇོག་བྱེད་དེ། སྒྲུབ་པ་སྒོམ་ལམ་གྱི་མཚན་ཉིད། དེ་དང་རྣམ་དག་སྒོམ་ལམ་དོན་
གཅིག །དབྱེ་ན། ངོ་བོས་ཁྱད་པར་དུ་བྱས་པའི་སྒྲུབ་པ་སྒོམ་ལམ། འབྲས་བུ་མཆོག་
གིས་ཁྱད་པར་དུ་བྱས་པའི་སྒྲུབ་པ་སྒོམ་ལམ། བྱེད་ལས་ཀྱིས་ཁྱད་པར་དུ་བྱས་པའི་སྒྲུབ་
པ་སྒོམ་ལམ། གནས་སྐབས་ཀྱི་ཡོན་ཏན་གྱིས་ཁྱད་པར་དུ་བྱས་པའི་སྒྲུབ་པ་སྒོམ་ལམ།
དོན་ཆེན་པོ་མཐར་ཐུག་གི་ཡོན་ཏན་དང་འབྲས་བུ་ས་ཡི་སྒྲུབ་པ་སྒོམ་ལམ་དང་ལྔ་ཡོད་
དེ། དེ་ཡི་ངོ་བོ་ཉིད་མཆོག་ཉིད། །ཀུན་ལ་མངོན་པར་འདུ་མི་བྱེད། །ཆོས་རྣམས་དམིགས་
སུ་མེད་པར་ནི། །གཏོང་བར་བྱེད་པ་དོན་ཆེན་ཉིད། །ཅེས་གསུངས་པའི་ཕྱིར། ས་མཚམས་
ས་དང་པོ་ནས་ས་བཅུ་པའི་བར་ན་ཡོད། ཤིན་ཏུ་དག་པ་ཞེས། །བྱ་བ་འདི་ནི་སྒོམ་པའི་
ལམ། །བྱང་ཆུབ་སེམས་དཔའ་མཁས་རྣམས་ཀྱི། །ལམ་ཤེས་ཉིད་ནི་དེ་འདྲར་བཤད། །
ཅེས་པ་ལ། ཟག་པ་མེད་པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག །རང་གི་ཐོབ་
-37 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བྱར་གྱུར་པའི་སྤངས་པ་མཐར་ཐུག་གི་ལག་རྗེས་འཇོག་བྱེད་དེ། རྣམ་དག་སྒོམ་ལམ་གྱི་
མཚན་ཉིད། དེ་ལ་དབྱེ་ན། སྟོང་ཉིད་མངོན་སུམ་དུ་རྟོགས་པའི་ས་དགུའི་རྣམ་དག་
སྒོམ་ལམ་དགུ་ཡོད། ས་དགུ་ལ་ནི་ཆེན་པོ་ཡི། །ཆེན་པོ་ལ་སོགས་དྲི་མ་ཡི། །གཉེན་པོ་
ཆུང་ངུའི་ཆུང་ངུ་ལ། །སོགས་པའི་ལམ་ནི་དག་པ་ཡིན། །ཞེས་གསུངས་པའི་ཕྱིར། ས་
མཚམས་ས་དང་པོ་ནས་ས་བཅུ་པའི་བར་ན་ཡོད། །
༈ ཤེས་པས་སྲིད་ལ་མི་གནས་ཤིང་། །ཞེས་པ་ལ། གཞི་ཀུན་རྫོབ་ལ་ལྟོས་ཏེ་
སྲིད་མཐའ་འགོག་བྱེད་ཀྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་མཁྱེན་
པ་དེ། ཤེས་པས་སྲིད་ལ་(༨ན)མི་གནས་པའི་ལམ་ཤེས་ཀྱི་མཚན་ཉིད། དེ་དང་ཉན་ཐོས་
ཀྱི་ལམ་ཤེས་པའི་ལམ་ཤེས་དོན་གཅིག །དེ་ལ་དབྱེ་ན། ཉན་ཐོས་ཀྱི་རྟོགས་རིགས་སུ་
གནས་པའི་ཐེག་ཆེན་གྱི་མཐོང་ལམ་སྒོམ་ལམ་མི་སློབ་ལམ་དང་གསུམ་ཡོད། ས་མཚམས་
ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། སྙིང་རྗེས་ཞི་ལ་མི་གནས་
དང༌། །ཞེས་པ་ལ། གཞི་ཀུན་རྫོབ་ལ་ལྟོས་ཏེ་ཞི་མཐའ་འགོག་བྱེད་ཀྱི་རྟོགས་རིགས་སུ་
གནས་པའི་ཐེག་ཆེན་འཕགས་པའི་མཁྱེན་པ་དེ། སྙིང་རྗེས་ཞི་ལ་མི་གནས་པའི་ལམ་
ཤེས་ཀྱི་མཚན་ཉིད། དེ་དང་ཐབས་ཁྱད་པར་ཅན་གྱི་རྟོགས་རིགས་སུ་གནས་པའི་ཐེག་
ཆེན་འཕགས་པའི་མཁྱེན་པ་དོན་གཅིག །དེ་ལ་དབྱེ་ན། ཐེག་ཆེན་གྱི་རྟོགས་རིགས་སུ་
གནས་པའི་ཐེག་ཆེན་གྱི་མཐོང་ལམ་སྒོམ་ལམ་མི་སློབ་ལམ་དང་གསུམ་ཡོད། ས་མཚམས་
ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། ཐབས་མ་ཡིན་པས་རིང་
བ་དང༌། །ཞེས་པ་ལ། གཞི་ཤེས་གང་ཞིག་སྙིང་རྗེ་ཆེན་པོ་དང་བྲལ་ཞིང་བདེན་འཛིན་
གྱིས་བཅིངས་པ་དེ། འབྲས་ཡུམ་ལ་རིང་བའི་གཞི་ཤེས་ཀྱི་མཚན་ཉིད། དེ་དང་མི་
མཐུན་ཕྱོཊ་ཀྱི་གཞི་ཤེས་དོན་གཅིག །ས་མཚམས་ཐེག་དམན་གྱི་མཐོང་ལམ་ནས་ཐེག་
དམན་གྱི་མི་སློབ་ལམ་གྱི་བར་ན་ཡོད། ཐབས་ཀྱིས་རིང་བ་མ་ཡིན་ཉིད། ཅེས་པ་ལ། ཐེག་
-38 -



དོན་བདུན་ཅུ། །
དམན་གྱི་རྟོགས་རིགས་སུ་གནས་པའི་ཐེག་ཆེན་འཕགས་པའི་རྒྱུད་ཀྱི་མཁྱེན་པ་གང་ཞིག།
སྙིང་རྗེ་ཆེན་པོ་དང་སྟོང་ཉིད་མངོན་སུམ་རྟོགས་པའི་ཤེས་རབ་ཀྱིས་ཟིན་པ་དེ། འབྲས་
ཡུམ་ལ་ཉེ་བའི་གཞི་ཤེས་ཀྱི་མཚན་ཉིད། དེ་དང་གཉེན་པོ་ཕྱོགས་ཀྱི་གཞི་ཤེས་དོན་
གཅིག །ས་མཚམས་ཐེག་ཆེན་གྱི་མཐོང་ལམ་ནས་སངས་རྒྱས་ཀྱི་སའི་བར་ན་ཡོད། མི་
མཐུན་ཞེས་པའི་སྐབས་སུ། གཞི་ཤེས་གང་ཞིག །ཐབས་ཤེས་ཁྱད་པར་ཅན་གཉིས་དང་
བྲལ་བ་དེ། མི་མཐུན་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་དང་ཐེག་དམན་འཕགས་
པའི་རྒྱུད་ཀྱི་བདེན་འཛིན་གྱིས་བཅིངས་(༨བ)པའི་གཞི་ཤེས་དོན་གཅིག །ས་མཚམས་ཐེག་
དམན་གྱི་མཐོང་ལམ་ནས་ཐེག་དམན་གྱི་མི་སློབ་ལམ་གྱི་བར་ན་ཡོད། གཉེན་པོའི་ཕྱོགས་
དག་དང་། །ཞེས་པའི་སྐབས་སུ། ཐེག་དམན་གྱི་རྟོགས་རིགས་སུ་གནས་པའི་ཐེག་
ཆེན་འཕགས་པའི་རྒྱུད་ཀྱི་མཁྱེན་པ་གང་ཞིག །ཐབས་ཤེས་ཁྱད་པར་ཅན་གཉིས་ཀྱིས་
ཟིན་པ་དེ། གཉེན་པོ་ཕྱོགས་ཀྱི་གཞི་ཤེས་ཀྱི་མཚན་ཉིད། དེ་དང་ཐེག་ཆེན་འཕགས་
པའི་རྒྱུད་ཀྱི་གཞི་ཤེས་དོན་གཅིག །ས་མཚམས་ཐེག་ཆེན་གྱི་མཐོང་ལམ་ནས། སངས་
རྒྱས་ཀྱི་སའི་བར་ན་ཡོད། སྦྱོར་དང་ཞེས་པའི་སྐབས་སུ། །གཞི་ཀུན་རྫོབ་པའི་སྡོད་
ལུགས་ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་དང་། དོན་དམ་པའི་སྡོད་ལུགས་
ཀྱི་ངོ་བོ་དང་ཁྱད་པར་ལ་ཕྱིན་ཅི་ལོག་ཏུ་ཞེན་པ་གང་རུང་གི་གཉེན་པོར་སྒོམ་པའི་སེམས་
དཔའི་རྣལ་འབྱོར་དེ། གཞི་ཤེས་ཀྱི་སྐབས་ནས་བསྟན་པའི་བྱང་སེམས་ཀྱི་སྦྱོར་བའི་
མཚན་ཉིད། དེ་ལ་དབྱེ་ན། ཁྱད་གཞི་གཟུགས་སོགས་ལ་བདེན་ཞེན་བཀག་པའི་སྦྱོར་
བ། ཁྱད་ཆོས་མི་རྟག་སོགས་ལ་བདེན་ཞེན་བཀག་པའི་སྦྱོར་བ། ཡོན་ཏན་གྱི་རྟེན་དུ་མ་
རྫོགས་པ་དང་རབ་ཏུ་རྫོགས་པ་ལ་བདེན་ཞེན་བཀག་པའི་སྦྱོར་བ། བདེན་པར་ཞུགས་
པ་མེད་པ་ཉིད་ལ་གནས་ནས་བདེན་ཞེན་གྱི་སྤྱོད་པ་བཀག་པའི་སྦྱོར་བ། ལས་སུ་བྱ་བ་
བྱེད་པ་པོ་བྱ་བ་འབྲས་བུ་གསུམ་ལ་བདེན་ཞེན་བཀག་པ་མི་འགྱུར་བའི་བདེན་ཞེན་བཀག་
- 39 -



NH
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
པའི་སྦྱོར་བ། དོན་དམ་པར་བྱེད་པ་པོ་མེད་པ་ལ་བདེན་ཞེན་བཀག་པའི་སྦྱོར་བ། ཆེད་
དུ་བྱ་བ་དཀའ་བ། སྦྱོར་བ་བྱ་དཀའ་བ། ལས་བྱ་དཀའ་བ་གསུམ་ལ་བདེན་ཞེན་བཀག་
པའི་སྦྱོར་བ། སྐལ་པ་ཇི་བཞིན་འབྲས་བུ་ཐོབ་པའི་འབྲས་བུ་ཡོད་པ་ལ་བདེན་ཞེན་བཀག་
པའི་སྦྱོར་བ། གཞན་ལ་རག་ལས་པ་མེད་པ་ལ་བདེན་ཞེན་བཀག་པའི་སྦྱོར་བ། ཤེས་
བྱེད་དཔེའི་སྒོ་ནས་སྣང་བ་རྣམ་བདུན་ལ་བདེན་ཞེན་བཀག་པའི་སྦྱོར་བ་དང་བཅུ་ཡོད་
དེ། གཟུགས་སོགས་དེ་མི་རྟག་སོགས་དང་། །དེ་མ་རྫོགས་དང་རབ་རྫོགས་དང༌། །དེ་
ལ་ཆགས་པ་མེད་ཉིད་ལ། །སྤྱོད་པ་བཀག་པའི་སྦྱོར་བ་དང་། །མི་འགྱུར་བྱེད་པོ་མེད་
ཉིད་དང་། །བྱ་དཀའ་རྣམ་གསུམ་སྦྱོར་བ་དང་། །སྐལ་པ་ཇི་བཞིན་འབྲས་ཐོབ་པས། །
འབྲས་ཡོད་འདོད་པ་དེ་དང་ནི། །གཞན་ལ་རག་(༩ན)ལས་མེད་གང་དང་། །སྣང་བ་
རྣམ་བདུན་ཤེས་བྱེད་དོ། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་ཚོགས་
ལམ་ནས་རྒྱུན་མཐའི་བར་ན་ཡོད། ཆེད་དུ་བྱ་དཀའ་བ་ནི། འབྲས་བུ་རྣམ་མཁྱེན་དོན་
དམ་པར་ཆེད་དུ་བྱ་བར་མ་དམིགས་ཀྱང་ཐ་སྙད་དུ་ཆེད་དུ་བྱ་བ་རྟོགས་པར་བྱ་དཀའ་
བའོ། །སྦྱོར་བ་བྱ་དཀའ་བ་ནི། རྒྱུ་ལམ་ཤེས་དོན་དམ་པར་མ་དམིགས་ཀྱང་། ཐ་སྙད་
དུ་རྣམ་མཁྱེན་གྱི་རྒྱུའི་སྦྱོར་བར་རྟོགས་པར་བྱ་དཀའ་བའོ། །ལས་བྱ་དཀའ་བ་ནི། གཞི་
ཤེས་དོན་དམ་པར་མ་དམིགས་ཀྱང་ཐ་སྙད་དུ་གདུལ་བྱ་གཞན་རྗེས་སུ་འཛིན་པའི་ཐབས་
ཀྱི་བྱེད་པ་དང་ལྡན་པར་རྟོགས་པར་བྱ་དཀའ་བའོ། །སྣང་བ་རྣམ་པ་བདུན་གྱི་ཤེས་བྱེད་
དཔེ་དང་བཅས་པ་འགོད་པ་ནི། ཟག་པ་དང་བཅས་པའི་རྟེན་འབྲེལ་འདི་རྣམས་ཆོས་
ཅན། བདེན་པར་མེད་དེ། མངོན་ཞེན་གྱི་བག་ཆགས་ཡོངས་སུ་གྱུར་པའི་སྣང་བ་ཙམ་
ཡིན་པའི་ཕྱིར། དཔེར་ན་རྨི་ལམ་བཞིན། དེ་བཞིན་དུ་ཆོས་ཅན་དང་བསལ་བ་འདྲ་བ་
ལ། རྒྱུ་རྐྱེན་གཉིས་པོ་ཚོགས་པའི་སྣང་བ་ཡིན་པའི་ཕྱིར། དཔེར་ན་སྒྱུ་མ་བཞིན། བདེན་
པར་ཡོད་པར་འགལ་བས་སྣང་བ་ཡིན་པའི་ཕྱིར། དཔེར་ན་སྨིག་རྒྱུ་བཞིན། རྐྱེན་ལ་
- 40 -



དོན་བདུན་ཅུ། །
རག་ལས་པས་སྣང་བ་ཡིན་པའི་ཕྱིར། དཔེར་ན་སྒྲ་བརྙན་བཞིན། བག་ཆགས་འཇོག་
བྱེད་ཀྱི་རྣམ་པ་ལས་མ་འཕོས་པའི་སྣང་བ་ཡིན་པའི་ཕྱིར། དཔེར་ན་གཟུགས་བརྙན་
བཞིན། བདེན་པར་སྒྲུབ་པའི་རྟེན་མེད་པས་སྣང་བ་ཡིན་པའི་ཕྱིར། དཔེར་ན་དྲི་ཟའི་
གྲོང་ཁྱེར་བཞིན། བྱེད་པ་པོ་བདེན་པར་གྲུབ་པ་མ་ཡིན་པས་སྣང་བ་ཡིན་པའི་ཕྱིར། དཔེར་
ན་སྤྲུལ་པ་བཞིན་ཞེས་པའོ། །དེ་ཡི་མཉམ་ཉིད། ཅེས་པའི་སྐབས་སུ། གཞིའི་དབྱེ་བ་
དང་མཚན་མཚོན་དང་། ཡུལ་ཡུལ་ཅན་ལ་བདེན་ཞེན་འགོག་པའི་ཤེས་རབ་ཀྱིས་ཟིན་
པའི་སེམས་དཔའི་རྣལ་འབྱོར་དེ། གཞི་ཤེས་ཀྱི་སྐབས་ནས་བསྟན་པའི་བྱང་སེམས་ཀྱི་
སྦྱོར་བའི་མཉམ་ཉིད་ཀྱི་མཚན་ཉིད། (༩བ)དབྱེ་ན་གཟུགས་སོགས་ཀྱི་ངོ་བོ་ལ་བདེན་
པར་རློམ་པ་མེད་པའི་སྦྱོར་བའི་མཉམ་ཉིད། དེའི་མཚན་མཚོན་ལ་བདེན་པར་རློམ་པ་
མེད་པའི་སྦྱོར་བའི་མཉམ་ཉིད། དེའི་དབྱེ་བ་ལ་བདེན་པར་རློམ་པ་མེད་པའི་སྦྱོར་བའི་
མཉམ་ཉིད། དེའི་ཡུལ་ཡུལ་ཅན་བདེན་པར་རློམ་པ་མེད་པའི་སྦྱོར་བའི་མཉམ་ཉིད་དང་
བཞི་ཡོད་དེ། གཟུགས་ལ་སོགས་ལ་རློམ་མེད་པའི། །རྣམ་བཞི་དེ་ཡི་མཉམ་པ་ཉིད། །
ཅེས་གསུངས་པའི་ཕྱིར། ས་མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་
ཡོད། ཉན་ཐོས་ལ་སོགས་མཐོང་བའི་ལམ། །དེ་འདྲ་ཀུན་ཤེས་ཉིད་དུ་འདོད། །ཅེས་
པའི་སྐབས་སུ། སྐབས་འདིར་དངོས་སུ་བསྟན་པའི་སྤྲོས་བྲལ་མངོན་སུམ་དུ་རྟོགས་
པའི་ཐེག་ཆེན་གྱི་བདེན་པ་མངོན་རྟོགས་དེ། སྐབས་འདིར་དངོས་སུ་བསྟན་པའི་ཐེག་
ཆེན་གྱི་མཐོང་ལམ་གྱི་མཚན་ཉིད། དེ་ལ་དབྱེ་ན། སྐབས་འདིར་དངོས་སུ་བསྟན་པའི་ཐེག་
ཆེན་གྱི་མཐོང་ལམ་ཤེས་བཟོད་སྐད་ཅིག་མ་བཅུ་དྲུག་ཡོད་དེ། བདེན་པ་བཞི་པོ་སོ་སོ་
ལ་ཆོས་ཤེས་པའི་བཟོད་པ་དང་། ཆོས་ཤེས་པ་དང༌། རྗེས་སུ་ཤེས་པའི་བཟོད་པ་དང་།
རྗེས་སུ་ཤེས་པ་དང་བཞི་ཡོད། སྡུག་བསྔལ་ལ་སོགས་བདེན་པ་ལ། །ཆོས་ཤེས་རྗེས་
སུ་ཤེས་པ་དང་། །བཟོད་ཤེས་སྐད་ཅིག་བདག་ཉིད་འདི། །ཀུན་ཤེས་ཚུལ་ལ་མཐོང་བའི་
- 41 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལམ། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་མཐོང་ལམ་ཁོ་ནར་ཡོད།
༈ རྣམ་པ་ཞེས་པའི་སྐབས་སུ་རང་གི་མི་མཐུན་ཕྱོགས་འཇོམས་ནུས་པའི་མཁྱེན་
པ་དེ། སྐབས་འདིར་བསྟན་གྱི་གཉེན་པོ་ཕྱོགས་ཀྱི་ཤེས་རྣམ་གྱི་མཚན་ཉིད། དེ་ལ་དབྱེ་
ན། གཞི་ཤེས་ཀྱི་ཤེས་རྣམ། ལམ་ཤེས་ཀྱི་ཤེས་རྣམ། རྣམ་མཁྱེན་གྱི་ཤེས་རྣམ་དང་
གསུམ་ཡོད་དེ། གཞི་ཤེས་པ་ཡི་བྱེ་བྲག་རྣམས། །རྣམ་པ་ཞེས་བྱ་མཚན་ཉིད་དེ། །ཀུན་
མཁྱེན་ཉིད་ནི་རྣམ་གསུམ་ཕྱིར། །དེ་ནི་རྣམ་པ་གསུམ་དུ་འདོད། །ཅེས་གསུངས་པའི་
ཕྱིར། གཞི་ཤེས་ཀྱི་ཤེས་རྣམ་ལ་དབྱེ་ན། ཉི་ཤུ་རྩ་བདུན་ཡོད། མེད་པའི་རྣམ་པ་ནས་
མི་གཡོ་བའི་རྣམ་པའི་བར་བདེན་པ་དང་པོ་གསུམ་ལ་བཞི་བཞི་དང༌། ལམ་བདེན་ལ་
བརྟེན་པའི་གཞི་ཤེས་(༡༠ན)ཀྱི་ཤེས་རྣམ་ལ་བཅོ་ལྔར་ཡོད་པའི་ཕྱིར། མེད་པའི་རྣམ་པ་
ནས་བཟུང་སྟེ། །མི་གཡོ་བ་ཡི་རྣམ་པའི་བར། །བདེན་པ་སོ་སོ་ལ་བཞི་དང་། །ལམ་ལ་
དེ་ནི་བཅོ་ལྔར་བཤད། །ཅེས་གསུངས་པའི་ཕྱིར། ལམ་ཤེས་ཀྱི་ཤེས་རྣམ་ལ་དབྱེ་ན་
སུམ་ཅུ་རྩ་དྲུག་ཡོད་དེ། རྒྱུ་ཀུན་འབྱུང་དང་ལམ་བདེན་དང་འབྲས་བུ་སྡུག་བསྔལ་དང་
འགོག་པའི་བདེན་པ་ལ་བརྟེན་པའི་ལམ་ཤེས་ཀྱི་ཤེས་རྣམ་གོ་རིམ་བཞིན་དུ། བརྒྱད་
དང་། བདུན་དང་། ལྔ་དང་བཅུ་དྲུག་རྣམས་སུ་ཡོད་པའི་ཕྱིར། རྒྱུ་དང་ལམ་དང་སྡུག་
བསྔལ་དང་། །འགོག་པ་ལ་ནི་གོ་རིམས་བཞིན། །དེ་དག་བརྒྱད་དང་བདུན་དང་ནི། །
ལྔ་དང་བཅུ་དྲུག་ཅེས་བསྒྲགས་སོ། །ཞེས་གསུངས་པའི་ཕྱིར། རྣམ་མཁྱེན་གྱི་ཤེས་རྣམ་
ལ་བརྒྱ་དང་བཅུ་ཡོད། ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་
རྣམ་སུམ་ཅུ་རྩ་བདུན། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་རྣམ་
མཁྱེན་གྱི་ཤེས་རྣམ་སུམ་ཅུ་རྩ་བཞི། ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་སུམ་
ཅུ་རྩ་དགུ་ཡོད་པའི་ཕྱིར། དྲན་པ་ཉེར་གཞག་ནས་བཟུང་སྟེ། །སངས་རྒྱས་རྣམ་པའི་
མཐར་ཐུག་རྣམས། །ལམ་གྱི་བདེན་པའི་རྗེས་མཐུན་པར། །ཀུན་མཁྱེན་གསུམ་དུ་ཕྱེ་
- 42 -



དོན་བདུན་ཅུ། །
བས་ན། །སློབ་མ་བྱང་ཆུབ་སེམས་དཔའ་དང་། །སངས་རྒྱས་རྣམས་ལ་རིམ་བཞིན་
ཏེ། །སུམ་ཅུ་བདུན་དང་སུམ་ཅུ་བཞི། །སུམ་ཅུ་རྩ་དགུ་དག་ཏུ་བཞེད། །ཅེས་གསུངས་
པའི་ཕྱིར། ཉན་ཐོས་ལ་ཡོད་པ་དང་རྗེས་སུ་མཐུན་པའི་རྣམ་མཁྱེན་གྱི་ཤེས་རྣམ་སུམ་ཅུ་
རྩ་བདུན་ཡང་ཡོད་དེ། སངས་རྒྱས་འཕགས་པའི་རྒྱུད་ཀྱི་དངོས་པོ་ལ་ཡོངས་སུ་རྟོག་པའི་
ལམ་ལ་དྲན་པ་ཉེར་གཞག་བཞི། རྩོལ་བ་ལས་བྱུང་བའི་ལམ་ལ་ཡང་དག་སྤོང་བ་བཞི།
ཏིང་ངེ་འཛིན་ཡོངས་སུ་སྦྱོང་བའི་ལམ་ལ་རྫུ་འཕྲུལ་གྱི་རྐང་པ་བཞི། མངོན་པར་རྟོགས་
པར་སྦྱོར་བའི་ལམ་ལ་དབང་པོ་ལྔ། མངོན་པར་རྟོགས་པ་དང་འབྲེལ་བའི་ལམ་ལ་སྟོབས་
ལྔ། མངོན་པར་རྟོགས་པའི་ལམ་ལ་བྱང་ཆུབ་ཀྱི་(༡༠བ)ཡན་ལག་བདུན། ངེས་པར་
འབྱིན་པའི་ལམ་ལ་འཕགས་པའི་ལམ་ཡན་ལག་བརྒྱད་ཡོད་པའི་ཕྱིར། དྲན་པ་ཉེར་གཞག་
བཞི་ཡོད་དེ། ལུས་དྲན་པ་ཉེར་གཞག །ཚོར་བ་དྲན་པ་ཉེར་གཞག །སེམས་དྲན་པ་
ཉེར་གཞག །ཆོས་དྲན་པ་ཉེར་གཞག་རྣམས་སུ་ཡོད་པའི་ཕྱིར། ཡང་དག་སྤོང་བ་བཞི་
ཡོད་དེ། མི་དགེ་བ་མ་སྐྱེས་པ་མི་སྐྱེད་པའི་ཡང་དག་སྤོང་བ། སྐྱེས་པ་སྤོང་བའི་ཡང་དག་
སྤོང་བ། དགེ་བ་མ་སྐྱེས་པ་སྐྱེད་པའི་ཡང་དག་སྤོང་བ། སྐྱེས་པ་སྤེལ་བའི་ཡང་དག་སྤོང་
བ་རྣམས་སུ་ཡོད་པའི་ཕྱིར། རྫུ་འཕྲུལ་གྱི་རྐང་པ་བཞི་ཡོད་དེ། འདུན་པའི་རྫུ་འཕྲུལ་
གྱི་རྐང་པ། བརྩོན་འགྲུས་ཀྱི་རྫུ་འཕྲུལ་གྱི་རྐང་པ། སེམས་པའི་རྫུ་འཕྲུལ་གྱི་རྐང་པ།
དཔྱོད་པའི་རྫུ་འཕྲུལ་གྱི་རྐང་པ་དང་བཞི་ཡོད་པའི་ཕྱིར། དབང་པོ་ལྔ་ཡོད་དེ། དད་པའི་
དབང་པོ། བརྩོན་འགྲུས་ཀྱི་དབང་པོ། དྲན་པའི་དབང་པོ། ཏིང་ངེ་འཛིན་གྱི་དབང་པོ།
ཤེས་རབ་ཀྱི་དབང་པོ་རྣམས་སུ་ཡོད་པའི་ཕྱིར། སྟོབས་ལྔ་ཡོད་དེ། དད་པའི་སྟོབས།
བརྩོན་འགྲུས་ཀྱི་སྟོབས། དྲན་པའི་སྟོབས། ཏིང་ངེ་འཛིན་གྱི་སྟོབས། ཤེས་རབ་ཀྱི་
སྟོབས་རྣམས་སུ་ཡོད་པའི་ཕྱིར། བྱང་ཆུབ་ཀྱི་ཡན་ལག་བདུན་ཡོད་དེ། དྲན་པ་ཡང་
དག་བྱང་ཆུབ་ཀྱི་ཡན་ལག །ཆོས་རབ་ཏུ་རྣམ་འབྱེད་ཡང་དག་བྱང་ཆུབ་ཀྱི་ཡན་ལག །
- 43 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བརྩོན་འགྲུས་ཡང་དག་བྱང་ཆུབ་ཀྱི་ཡན་ལག །དགའ་བ་ཡང་དག་བྱང་ཆུབ་ཀྱི་ཡན་ལག །
ཤིན་ཏུ་སྦྱངས་པ་ཡང་དག་བྱང་ཆུབ་ཀྱི་ཡན་ལག །ཏིང་ངེ་འཛིན་ཡང་དག་བྱང་ཆུབ་ཀྱི་ཡན་
ལག །བཏང་སྙོམས་ཡང་དག་བྱང་ཆུབ་ཀྱི་ཡན་ལག་རྣམས་སུ་ཡོད་པའི་ཕྱིར། འཕགས་
པའི་ལམ་ཡན་ལག་བརྒྱད་ཡོད་དེ། ཡང་དག་པའི་ལྟ་བ། ཡང་དག་པའི་རྟོག་པ། ཡང་
དག་པའི་ངག །ཡང་དག་པའི་ལས་ཀྱི་མཐའ། ཡང་དག་པའི་འཚོ་བ། ཡང་དག་པའི་
རྩོལ་བ། ཡང་དག་པའི་དྲན་པ། ཡང་དག་པའི་ཏིང་ངེ་འཛིན་གྱི་འཕགས་པའི་ལམ་ཡན་
ལག་རྣམས་སུ་ཡོད་པའི་ཕྱིར། བྱང་ཆུབ་སེམས་དཔའ་ལ་ཡོད་པ་དང་རྗེས་སུ་མཐུན་པའི་
རྣམ་མཁྱེན་གྱི་ཤེས་རྣམ་སུམ་ཅུ་རྩ་བཞི་ཡང་ཡོད་དེ། སངས་རྒྱས་འཕགས་པའི་རྒྱུད་ཀྱི་
གཉེན་པོའི་ལམ་གསུམ། སྤྲུལ་པའི་ལམ་གསུམ། མཐོང་ཆོས་ལ་བདེར་གནས་ཀྱི་ལམ་
ལྔ། འཇིག་རྟེན་ལས་འདས་པའི་ལམ་དགུ །སྤོང་ལམ་གྱི་རིགས་འདྲ་ཕྱི་མ་བཞི།(༡༡ན)
སངས་རྒྱས་ཉིད་ཀྱི་ལམ་བཅུ་རྣམས་སུ་ཡོད་པའི་ཕྱིར། གཉེན་པོའི་ལམ་གསུམ་ཡོད་དེ།
རྣམ་ཐར་སྒོ་གསུམ་གྱི་རྣམ་པ་གསུམ་ཡོད་པའི་ཕྱིར། སྤྲུལ་པའི་ལམ་གསུམ་ཡོད་དེ། །
གཟུགས་ཅན་གཟུགས་ལ་ལྟ་བའི་རྣམ་ཐར། གཟུགས་མེད་གཟུགས་ལ་ལྟ་བའི་རྣམ་ཐར།
གེགས་སེལ་སྡུག་པའི་རྣམ་ཐར་རྣམས་སུ་ཡོད་པའི་ཕྱིར། མཐོང་ཆོས་ལ་བདེར་གནས་
ཀྱི་ལམ་ལྔ་ཡོད་དེ། ཚེ་འདི་ལ་བདེ་བར་གནས་པའི་ལམ། གཟུགས་མེད་ཀྱི་སྙོམས་
འཇུག་བཞི་དང་། འགོག་པའི་རྣམ་ཐར་རྣམས་སུ་ཡོད་པའི་ཕྱིར། འཇིག་རྟེན་ལས་འདས་
པའི་ལམ་གྱི་སྒྲས་བརྗོད་རིགས་ལ་དགུ་ཡོད་དེ། འཕགས་པའི་རྒྱུད་ཀྱི་བསམ་གཏན་གྱི་
སྙོམས་འཇུག་བཞི་དང་། གཟུགས་མེད་ཀྱི་སྙོམས་འཇུག་བཞི། འགོག་པའི་སྙོམས་
འཇུག་རྣམས་སུ་ཡོད་པའི་ཕྱིར། སྤོང་བའི་ལམ་བཞི་ཡོད་དེ། ཆོས་བཟོད་བར་ཆད་
མེད་ལམ་གྱི་རྣམ་པ་ཡུལ་བདེན་བཞིས་བསྡུས་པའི་ཡུལ་ཅན་ཀུན་ནས་ཉོན་མོངས་པ་
དང་མི་ལྡན་པའི་མཚན་ཉིད་བཞི་ཡོད་པའི་ཕྱིར། སངས་རྒྱས་ཉིད་ཀྱི་ལམ་བཅུ་ཡོད་དེ།
- 44 -



དོན་བདུན་ཅུ། ལ་
སྦྱིན་སོགས་ཕར་ཕྱིན་དྲུག །ཐབས་སྟོབས་སྨོན་ལམ་ཡེ་ཤེས་ཀྱི་ཕར་ཕྱིན་དང་བཅུ་ཡོད་
པའི་ཕྱིར། ཐུན་མོང་མ་ཡིན་པའི་རྣམ་མཁྱེན་གྱི་ཤེས་རྣམ་སུམ་ཅུ་རྩ་དགུ་ཡོད་དེ། སྟོབས་
བཅུ། མི་འཇིགས་པ་བཞི། སོ་སོ་ཡང་དག་རིག་པ་བཞི། སངས་རྒྱས་ཀྱི་ཆོས་མ་འདྲེས་
པ་བཅོ་བརྒྱད། དེ་བཞིན་ཉིད་ཀྱི་རྣམ་པ། རང་བྱུང་གི་རྣམ་པ། སངས་རྒྱས་ཉིད་ཀྱི་རྣམ་
པ་རྣམས་སུ་ཡོད་པའི་ཕྱིར། སྟོབས་བཅུ་ཡོད་དེ། གནས་དང་གནས་མིན་པ་མཁྱེན་
པའི་སྟོབས། ལས་ཀྱི་རྣམ་པར་སྨིན་པ་མཁྱེན་པའི་སྟོབས། མོས་པ་སྣ་ཚོགས་མཁྱེན་
པའི་སྟོབས། ཁམས་སྣ་ཚོགས་མཁྱེན་པའི་སྟོབས། དབང་པོ་མཆོག་དང་མཆོག་མིན་པ་
མཁྱེན་པའི་སྟོབས། ཐམས་ཅད་དུ་འགྲོ་བའི་ལམ་མཁྱེན་པའི་སྟོབས། ཀུན་ནས་ཉོན་
མོངས་པ་དང་རྣམ་པར་བྱང་བ་མཁྱེན་པའི་སྟོབས། སྔོན་གྱི་གནས་རྗེས་སུ་དྲན་པ་མཁྱེན་
པའི་སྟོབས། འཆི་འཕོ་བ་དང་སྐྱེ་བ་མཁྱེན་པའི་སྟོབས། ཟག་པ་ཟད་པ་མཁྱེན་པའི་
སྟོབས་རྣམས་སུ་ཡོད་པའི་ཕྱིར། མི་འཇིགས་པ་བཞི་ཡོད་དེ། རང་དོན་སྤངས་པ་དམ་
བཅས་པ་ལ་མི་འཇིགས་པ། རྟོགས་(༡༡བ)པ་དམ་བཅས་པ་ལ་མི་འཇིགས་པ། གཞན་
དོན་སྤང་བྱ་དམ་བཅས་པ་ལ་མི་འཇིགས་པ། གཉེན་པོ་དམ་བཅས་པ་ལ་མི་འཇིགས་པ་
རྣམས་སུ་ཡོད་པའི་ཕྱིར། སོ་སོ་ཡང་དག་རིག་པ་བཞི་ཡོད་དེ། ཆོས་སོ་སོ་ཡང་དག་
རིག་པ། དོན་སོ་སོ་ཡང་དག་རིག་པ། ངེས་པའི་ཚིག་སོ་སོ་ཡང་དག་རིག་པ། སྤོབས་
པ་སོ་སོ་ཡང་དག་པར་རིག་པ་རྣམས་སུ་ཡོད་པའི་ཕྱིར། སངས་རྒྱས་ཀྱི་ཆོས་མ་འདྲེས་
པ་བཅོ་བརྒྱད་ཡོད་དེ། སྐུའི་སྤྱོད་པ་འཁྲུལ་པ་མི་མངའ་བ། གསུང་ཅ་ཅོ་མི་མངའ་བ།
དྲན་པ་ཉམས་པ་མི་མངའ་བ། ཐུགས་མཉམ་པར་མ་གཞག་པ་མི་མངའ་བ། ཐ་དད་པ་
ཉིད་ཀྱི་འདུ་ཤེས་མི་མངའ་བ། སོ་སོར་མ་བརྟགས་པའི་བཏང་སྙོམས་མི་མངའ་བ་སྟེ། སྤྱོད་
པ་མ་འདྲེས་པ་དྲུག །འདུན་པ་ཉམས་པ་མི་མངའ་བ། བརྩོན་འགྲུས་ཉམས་པ་མི་མངའ་
བ། དྲན་པ་ཉམས་པ་མི་མངའ་བ། ཏིང་ངེ་འཛིན་ཉམས་པ་མི་མངའ་བ། ཤེས་རབ་
༨༡
- 45 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཉམས་པ་མི་མངའ་བ། རྣམ་པར་གྲོལ་བ་ཉམས་པ་མི་མངའ་བ་སྟེ། རྟོགས་པ་མ་འདྲེས
པ་དྲུག །སྐུའི་འཕྲིན་ལས་རྣམས་ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་
བ། གསུང་གི་འཕྲིན་ལས་རྣམས་ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་
བ། ཐུགས་ཀྱི་འཕྲིན་ལས་རྣམས་ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་རྗེས་སུ་འབྲང་
བ་སྟེ། འཕྲིན་ལས་མ་འདྲེས་པ་གསུམ། འདས་པ་ལ་མ་ཆགས་མ་ཐོགས་པའི་ཡེ་ཤེས།
མ་འོངས་པ་ལ་མ་ཆགས་མ་ཐོགས་པའི་ཡེ་ཤེས། ད་ལྟ་བ་ལ་མ་ཆགས་མ་ཐོགས་པའི་
ཡེ་ཤེས་ཏེ། ཡེ་ཤེས་མ་འདྲེས་པ་གསུམ་རྣམས་སུ་ཡོད་པའི་ཕྱིར། ས་མཚམས་སངས་
རྒྱས་ཀྱི་ས་ཁོ་ནར་ཡོད། སྦྱོར་བར་བཅས་རྣམས་དང་། ཞེས་པའི་སྐབས་སུ། སྐབས་
འདིར་དངོས་སུ་བསྟན་པའི་སྟོང་ཉིད་ལ་དམིགས་པའི་ཞི་ལྷག་ཟུང་འབྲེལ་གྱི་ཤེས་རབ་
ཀྱིས་ཟིན་པའི་སེམས་དཔའི་རྣལ་འབྱོར་དེ། སྐབས་འདིར་དངོས་སུ་བསྟན་པའི་གཙོ་
བོ་སྦྱོར་བའི་མཚན་ཉིད། དེ་ལ་དབྱེ་ན། གཟུགས་སོགས་ལ་མི་གནས་པའི་སྦྱོར་བ།
གནས་པ་བཀག་པའི་སྦྱོར་བ། ཟབ་པའི་སྦྱོར་བ། གཏིང་དཔག་དཀའ་བའི་སྦྱོར་བ།
ཚད་མེད་པའི་སྦྱོར་བ། ལུང་བསྟན་ཐོབ་པའི་སྦྱོར་བ། ཕྱིར་མི་ལྡོག་པ་ཉིད་ཀྱི་སྦྱོར་བ།
ངེས་པར་འབྱུང་བའི་སྦྱོར་བ། བར་ཆད་མེད་པའི་སྦྱོར་བ། བྱང་ཆུབ་ལ་ཉེ་བའི་སྦྱོར་བ།
མྱུར་བར་འཚང་(༡༢ན)རྒྱ་བའི་སྦྱོར་བ། གཞན་དོན་གྱི་སྦྱོར་བ། དོན་དམ་པར་འཕེལ་
མེད་འགྲིབ་མེད་དུ་རྟོགས་པའི་སྦྱོར་བ། དོན་དམ་པར་ཆོས་དང་ཆོས་མིན་སོགས་མི་
མཐོང་བའི་སྦྱོར་བ། གཟུགས་སོགས་བསམ་མི་ཁྱབ་མི་མཐོང་བའི་སྦྱོར་བ། གཟུགས་
སོགས་དེའི་མཚན་མ་དང་དེའི་མཚོན་བྱའི་ངོ་བོར་བདེན་པར་རྣམ་པར་མི་རྟོག་པའི་སྦྱོར་
བ། འབྲས་བུ་རིན་ཆེན་སྦྱིན་བྱེད་ཀྱི་སྦྱོར་བ། རྣམ་པར་དག་པའི་སྦྱོར་བ། ས་མཚམས་ཀྱི་
སྦྱོར་བ་དང་བཅུ་དགུ་ཡོད་པའི་ཕྱིར། གཟུགས་ལ་སོགས་ལ་མི་གནས་ཕྱིར། །དེ་ལ་
སྦྱོར་བ་བཀག་པའི་ཕྱིར། །དེ་ཡི་དེ་བཞིན་ཉིད་ཟབ་ཕྱིར། །དེ་རྣམས་གཏིང་དཔག་དཀའ་
- 46 -



དོན་བདུན་ཅུ།
བའི་ཕྱིར། །དེ་དག་ཚད་ནི་མེད་ཕྱིར་དང་
། །ཚེགས་ཆེན་ཡུན་རིང་རྟོགས་པའི་ཕྱིར། །
ལུང་བསྟན་ཕྱིར་མི་ལྡོག་ཉིད་དང་། །ངེས་འབྱུང་བར་ཆད་མེད་བཅས་དང་། །བྱང་ཆུབ་
ཉེ་དང་མྱུར་བ་དང་། །གཞན་དོན་འཕེལ་མེད་འགྲིབ་མེད་ཕྱིར། །ཆོས་དང་ཆོས་མིན་
སོགས་མི་མཐོང་། །གཟུགས་སོགས་བསམ་མི་ཁྱབ་མི་མཐོང་། གཟུགས་སོགས་དེ་ཡི་
མཚན་མ་དང་། །དེ་ཡི་ངོ་བོ་རྣམ་མི་རྟོག །འབྲས་བུ་རིན་ཆེན་སྦྱིན་བྱེད་དང་། །དེ་ནི་
དག་པ་མཚམས་དང་བཅས། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་སྦྱོར་
ལམ་དྲོད་ནས་རྒྱུན་མཐའི་བར་ན་ཡོད། ཡོན་ཏན་ཞེས་པའི་སྐབས་སུ་རང་ཐོབ་བྱེད་
ཀྱི་ཐབས་སུ་གྱུར་པའི་ཐེག་ཆེན་གྱི་སྦྱོར་བ་སྒོམ་སྟོབས་ཀྱིས་ཐོབ་པའི་ཕན་ཡོན་དེ། ཐེག་
ཆེན་གྱི་སྦྱོར་བའི་ཡོན་ཏན་གྱི་མཚན་ཉིད། དེ་ལ་དབྱེ་ན། སྦྱོར་བ་སྒོམ་སྟོབས་ཀྱིས་
བདུད་ཀྱི་མཐུ་བཅོམ་པའི་ཡོན་ཏན། སངས་རྒྱས་ཀྱིས་དགོངས་ཤིང་མཁྱེན་པའི་ཡོན་
ཏན། སངས་རྒྱས་ཀྱིས་མངོན་སུམ་དུ་མཛད་པའི་ཡོན་ཏན། རྫོགས་པའི་བྱང་ཆུབ་དང་
ཉེ་བར་འགྱུར་བའི་ཡོན་ཏན། དོན་ཆེ་བ་འབྲས་བུ་ཆེ་བ་ཕན་ཡོན་ཆེ་བ་རྣམ་པར་སྨིན་པ་
ཆེ་བ་སོགས་ཀྱི་ཡོན་ཏན། ཡུལ་སྤྱད་པའི་ཡོན་ཏན། ཟག་མེད་ཀྱི་ཡོན་ཏན་ཐམས་ཅད་
རྫོགས་པའི་ཡོན་ཏན། སྨྲ་བའི་སྐྱེས་བུ་ཉིད་དུ་འགྱུར་བའི་ཡོན་ཏན། མི་མཐུན་ཕྱོགས་
ཀྱིས་མི་ཕྱེད་པའི་ཡོན་ཏན། དགེ་བའི་རྩ་བ་ཐུན་མོང་མ་ཡིན་པར་སྐྱེ་བའི་ཡོན་ཏན། དམ་
བཅས་པའི་དོན་ཇི་ལྟ་བ་བཞིན་དུ་སྒྲུབ་པའི་ཡོན་ཏན། (༡༢བ)འབྲས་བུ་རྒྱ་ཆེན་པོ་ཡོངས་
སུ་འཛིན་པའི་ཡོན་ཏན། སེམས་ཅན་གྱི་དོན་སྒྲུབ་པའི་ཡོན་ཏན། ཡུམ་ངེས་པར་འཐོབ་
པའི་ཡོན་ཏན་དང་བཅུ་བཞི་ཡོད་པའི་ཕྱིར། བདུད་ཀྱི་མཐུ་བཅོམ་ལ་སོགས་པ། །ཡོན་
ཏན་རྣམ་པ་བཅུ་བཞིའོ། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་ཚོགས་ལམ་
ནས་སངས་རྒྱས་ཀྱི་སའི་བར་ན་ཡོད། སྐྱོན་ནི་ཞེས་པའི་སྐབས་སུ། སྦྱོར་བ་སྐྱེ་བ་དང་།
གནས་པ་དང་སྦྱོར་བ་རྫོགས་པ་གང་རུང་ལ་བར་དུ་གཅོད་པའི་བདུད་ལས་དེ། སྦྱོར་བའི་
-47-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སྐྱོན་གྱི་མཚན་ཉིད། དེ་ལ་དབྱེ་ན། ཚེགས་ཆེན་པོས་ཐོབ་པ་ནས། ཡུལ་ཇི་ལྟ་བ་བཞིན་
མ་ཡིན་པར་དགའ་བ་བསྐྱེད་པའི་བར་ཞེ་དྲུག་ཡོད་དེ། སྦྱོར་བའི་འགལ་རྐྱེན་རང་ལ་བརྟེན་
པ་ཉི་ཤུ། རང་གཞན་གང་རུང་ལ་བརྟེན་པ་མཐུན་རྐྱེན་མ་ཚང་བ་ཉེར་གསུམ། འགལ་
རྐྱེན་གཞན་ལ་བརྟེན་པ་གསུམ་རྣམས་སུ་ཡོད་པའི་ཕྱིར། སྐྱོན་ནི་བཅུ་ཚན་བཞིར་བཅས་
པ། །དྲུག་ཏུ་ངེས་པར་རྟོགས་པར་བྱ། །ཞེས་གསུངས་པའི་ཕྱིར། ས་མཚམས་ལམ་མ་
ཞུགས་ནས་ས་བདུན་པའི་བར་དུ་ཡོད། མཚན་ཉིད་བཅས་ཞེས་པའི་སྐབས་སུ། རང་
གི་ཐོབ་བྱར་གྱུར་པའི་འབྲས་བུ་ཤེར་ཕྱིན་ཐོབ་བྱེད་ཀྱི་ཐབས་སུ་གྱུར་པའི་ཞི་ལྷག་ཟུང་
འབྲེལ་གྱིས་ཟིན་པའི་སེམས་པའི་རྣལ་འབྱོར་དེ། ལམ་ཤེར་ཕྱིན་གྱི་རྣལ་འབྱོར་གྱི་མཚན་
ཉིད། དེ་ལ་དབྱེ་ན། ཤེས་མཚན། ཁྱད་མཚན། བྱེད་མཚན། ངོ་བོ་ཉིད་མཚན་དང་
བཞི་ཡོད་དེ། གང་གི་མཚོན་དེ་མཚན་ཉིད་དུ། །ཤེས་བྱ་དེ་ཡང་རྣམ་པ་གསུམ། །ཤེས་
པ་ཁྱད་པར་བྱེད་པ་དེ། །ངོ་བོ་ཉིད་གང་མཚོན་བྱ་ཡང་། །ཞེས་གསུངས་པའི་ཕྱིར། ས་
མཚམས་ཐེག་ཆེན་གྱི་ཚོགས་ལམ་ནས་རྒྱུན་མཐའི་བར་ན་ཡོད། ཐར་དང་ཞེས་པའི་སྐབས་
སུ། རྣམ་མཁྱེན་རང་རྒྱུད་ལ་སྒྲུབ་པ་ལ་མཁས་པའི་སེམས་དཔའི་རྒྱུད་ཀྱི་ཆོས་མངོན་
རྟོགས་དེ་སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་གྱི་མཚན་ཉིད།
དེ་ལ་དབྱེ་ན། སྐབས་འདིར་དངོས་སུ་བསྟན་པའི་ཐེག་ཆེན་གྱི་ཐར་པ་ཆ་མཐུན་ཆུང་འབྲིང་
ཆེན་པོ་གསུམ་ཡོད། ས་མཚམས་ཐེག་ཆེན་གྱི་ཚོགས་ལམ་ཁོ་ནར་ཡོད། ངེས་འབྱེད་ཆ་
མཐུན་དང་། །ཞེས་པའི་སྐབས་
(༡༣ན)སུ། གཙོ་བོར་ཐབས་ཀྱི་ཆོས་ཁྱད་པར་དུ་བྱས་
པའི་སྐབས་འདིར་དངོས་སུ་བསྟན་པའི་ཐེག་ཆེན་གྱི་དོན་མངོན་རྟོགས་དེ། སྐབས་འདིར་
དངོས་སུ་བསྟན་པའི་ཐེག་ཆེན་གྱི་ངེས་འབྱེད་ཆ་མཐུན་གྱི་མཚན་ཉིད། དེ་ལ་དབྱེ་ན།
འདིར་བསྟན་ཐེག་ཆེན་གྱི་སྦྱོར་ལམ་དྲོད་སོགས་བཞི་ཡོད། ས་མཚམས་ཐེག་ཆེན་གྱི་སྦྱོར་
ལམ་ཁོ་ནར་ཡོད། སློབ་པ་ཕྱིར་མི་ལྡོག་པའི་ཚོགས། །ཞེས་པའི་སྐབས་སུ། གཟུགས་
- 48 -



དོན་བདུན་ཅུ། དོན་
སོགས་ལ་བདེན་ཞེན་མངོན་འགྱུར་བ་ལྡོག་པ་སོགས་རྟགས་ཞེ་བཞི་པོ་གང་རུང་ཐོབ་པའི་
སེམས་དཔའ་དེ། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་ཀྱི་དགེ་འདུན་གྱི་མཚན་
ཉིད། དེ་ལ་དབྱེ་ན། སྦྱོར་ལམ་པ་ཕྱིར་མི་ལྡོག་པའི་རྟགས་ཐོབ་པའི་དགེ་འདུན། མཐོང་
ལམ་པ་ཕྱིར་མི་ལྡོག་པའི་རྟགས་ཐོབ་པའི་དགེ་འདུན། སྒོམ་ལམ་པ་ཕྱིར་མི་ལྡོག་པའི་
རྟགས་ཐོབ་པའི་དགེ་འདུན་དང་གསུམ་ཡོད་པའི་ཕྱིར། ངེས་འབྱེད་ཡན་ལག་ནས་བཟུང་
སྟེ། །མཐོང་དང་སྒོམ་པའི་ལམ་དག་ལ། །བྱང་ཆུབ་སེམས་དཔའ་གང་དག་གནས། །
དེ་འདིར་ཕྱིར་མི་ལྡོག་པའི་ཚོགས། །ཞེས་གསུངས་པའི་ཕྱིར། ས་མཚམས་ཐེག་ཆེན་གྱི་
སྦྱོར་ལམ་དྲོད་ནས་རྒྱུན་མཐའི་བར་ན་ཡོད། སྲིད་དང་ཞི་བ་མཉམ་ཉིད་དང་། །ཞེས་
པའི་སྐབས་སུ། སྲིད་ཞི་བདེན་སྟོང་དུ་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་
སྒོ་ནས་རྗེས་ཐོབ་ཀྱི་གནས་སྐབས་སུ་བདེན་འཛིན་མངོན་གྱུར་པ་སྐྱེ་བའི་གོ་སྐབས་ཟད་
པར་བཅོམ་པའི་དག་སའི་རྣལ་འབྱོར་དེ། སྲིད་ཞི་མཉམ་ཉིད་ཀྱི་སྦྱོར་བའི་མཚན་ཉིད།
དེ་ལ་དབྱེ་ན། སྟོང་ཉིད་མངོན་སུམ་དུ་རྟོགས་པའི་དག་པ་ས་གསུམ་གྱི་ཡེ་ཤེས་གསུམ་
ཡོད། ས་མཚམས་དག་པ་ས་གསུམ་ན་ཡོད། ཞིང་དག་བླ་ན་མེད་པ་ནི། །ཞེས་པའི་
སྐབས་སུ། རང་གང་དུ་སངས་རྒྱ་འགྱུར་གྱི་ཞིང་ཁྱད་པར་ཅན་འགྲུབ་པའི་སྨོན་ལམ་ལ་
སོགས་པའི་དགེ་བའི་རྩ་བ་རང་རྒྱུད་ལ་ནུས་པ་མཐུ་ཅན་དུ་གྱུར་པའི་དག་སའི་རྣལ་འབྱོར་
དེ། ཞིང་དག་སྦྱོར་བའི་མཚན་(༡༣བ)ཉིད། དེ་ལ་དབྱེ་ན། སྟོང་ཉིད་མངོན་སུམ་དུ་
རྟོགས་པའི་དག་པ་ས་གསུམ་གྱི་ཡེ་ཤེས་གསུམ་ཡོད། ས་མཚམས་དག་པ་ས་གསུམ་ན་
ཡོད། འདི་ནི་ཐབས་མཁས་བཅས་པ་ཡིས། །ཞེས་པ་ལ་འབད་རྩོལ་རགས་པ་ཞི་བའི་
སྒོ་ནས་འཕྲིན་ལས་ལྷུན་གྱིས་གྲུབ་པའི་དག་སའི་རྣལ་འབྱོར། ཐབས་མཁས་སྦྱོར་བའི་
མཚན་ཉིད། དེ་ལ་དབྱེ་ན། བདུད་བཞི་ལས་རྒྱལ་བའི་ཐབས་མཁས་སྦྱོར་བ། དོན་
དམ་པར་མི་གནས་ཤིང་ཐ་སྙད་དུ་གནས་པའི་ཐབས་མཁས་སྦྱོར་བ། གཞན་དོན་སྔོན་
- 49 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གྱི་སྨོན་ལམ་གྱི་ཤུགས་ཀྱིས་འཕང་བར་བྱེད་པའི་ཐབས་མཁས་སྦྱོར་བ། ཐུན་མོང་མ་ཡིན་
པའི་ཐབས་མཁས་སྦྱོར་བ། ཆོས་ཐམས་ཅད་ལ་བདེན་པ་རང་བཞིན་མེད་པའི་ཐབས་
མཁས་སྦྱོར་བ། བདེན་པར་མི་དམིགས་པའི་མཚན་མ་མེད་པའི་ཐབས་མཁས་སྦྱོར་བ།
སྨོན་པ་མེད་པའི་ཐབས་མཁས་སྦྱོར་བ། ཕྱིར་མི་ལྡོག་པའི་རྟགས་ཀྱིས་ཐབས་མཁས་
སྦྱོར་བ། ཚད་མེད་པའི་ཐབས་མཁས་སྦྱོར་བ་དང་བཅུ་ཡོད་དེ། ཡུལ་དང་སྦྱོར་བ་ཅན་
འདི་ནི། །དགྲ་རྣམས་ལས་ནི་འདས་པ་དང་། །མི་གནས་ཇི་བཞིན་ཤུགས་དང་ནི། །ཐུན་
མོང་མ་ཡིན་མཚན་ཉིད་དང་། །མ་ཆགས་པ་དང་མི་དམིགས་དང་། །མཚན་མ་སྨོན་ལམ་
ཟད་པ་དང་། །དེ་ཡི་རྟགས་དང་ཚད་མེད་དང་། །ཐབས་ལ་མཁས་པ་རྣམ་པ་བཅུ། །
ཞེས་གསུངས་པའི་ཕྱིར། ས་མཚམས་དག་པ་ས་གསུམ་ན་ཡོད། །
༈ དེ་ཡི་རྟགས་དང་། ཞེས་པའི་སྐབས་སུ། རྩེ་སྦྱོར་ཐོབ་པའི་རྟགས་བཅུ་གཉིས་
པོ་གང་རུང་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་དང་པོ་དེ། དྲོད་རྩེ་སྦྱོར་གྱི་མཚན་
ཉིད། དེ་ལ་དབྱེ་ན། དྲོད་རྩེ་སྦྱོར་ཆུང་འབྲིང་ཆེ་གསུམ་ཡོད། ས་མཚམས་ཐེག་ཆེན་གྱི་
སྦྱོར་ལམ་དྲོད་ཁོ་ནར་ཡོད། རྣམ་འཕེལ་དང་ཞེས་པའི་སྐབས་སུ། སྟོང་གསུམ་གྱི་སེམས་
ཅན་དང་མཉམ་པའི་སངས་རྒྱས་མཆོད་པ་ལས་ལྷག་པ་སོགས་བསོད་ནམས་རྣམ་པར་
འཕེལ་བ་བཅུ་དྲུག་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་གཉིས་པ་དེ། རྩེ་མོའི་རྩེ་
སྦྱོར་གྱི་མཚན་ཉིད། དེ་ལ་དབྱེ་ན། རྩེ་མོའི་རྩེ་སྦྱོར་ཆུང་འབྲིང་ཆེ་གསུམ་ཡོད། ས་
མཚམས་རྩེ་མོ་ཁོ་ནར་ཡོད། །བརྟན་དང་ཞེས་པའི་སྐབས་སུ། མཁྱེན་གསུམ་རྗེས་མཐུན་
པ་རྫོགས་པའི་ཤེས་རབ་དང་། གཞན་དོན་ལ་མི་ཕྱེད་པའི་བརྟན་པ་ཐོབ་པའི་ཐེག་ཆེན་
གྱི་(༡༤ན)ངེས་འབྱེད་ཆ་མཐུན་གསུམ་པ་དེ། བཟོད་པའི་རྩེ་སྦྱོར་གྱི་མཚན་ཉིད། དེ་
ལ་དབྱེ་ན། བཟོད་པའི་རྩེ་སྦྱོར་ཆུང་འབྲིང་ཆེ་གསུམ་ཡོད། ས་མཚམས་བཟོད་པ་ཁོ་
ནར་ཡོད། སེམས་ཀུན་གནས་པ་དང་། །ཞེས་པའི་སྐབས་སུ། རང་གི་འབྲས་བུར་གྱུར་
- 50 -



དོན་བདུན་ཅུ།
པའི་ཐེག་ཆེན་གྱི་མཐོང་ལམ་བསྐྱེད་པའི་ནུས་པ་སྨིན་པའི་ཆ་ནས་ཏིང་ངེ་འཛིན་མཐའ་
ལས་འདས་པ་ལ་སེམས་ཀུན་ཏུ་གནས་པ་ཐོབ་པའི་ཐེག་ཆེན་གྱི་ངེས་འབྱེད་ཆ་མཐུན་
བཞི་པ་དེ། ཆོས་མཆོག་གི་རྩེ་སྦྱོར་གྱི་མཚན་ཉིད། དེ་ལ་དབྱེ་ན། ཆོས་མཆོག་ཆུང་
འབྲིང་ཆེ་གསུམ་ཡོད། ས་མཚམས་ཆོས་མཆོག་ཁོ་ནར་ཡོད། མཐོང་ཞེས་བྱ་དང་ཞེས་
པའི་སྐབས་སུ། མཐོང་སྤང་རྟོག་པའི་ས་བོན་གྱི་དངོས་གཉེན་གྱི་རིགས་སུ་གནས་པའི་ཐེག་
ཆེན་གྱི་བདེན་པ་མངོན་རྟོགས་དེ། མཐོང་ལམ་རྩེ་སྦྱོར་གྱི་མཚན་ཉིད། དེ་ལ་དབྱེ་ན། ཐེག་
ཆེན་གྱི་མཐོང་ལམ་མཉམ་རྗེས་གཉིས་ཡོད། ས་མཚམས་ཐེག་ཆེན་གྱི་མཐོང་ལམ་ཁོ་
ནར་ཡོད། སྒོམ་པ་ཞེས། །བྱ་བའི་ལམ་ནི་སོ་སོ་ལ། །རྣམ་པར་རྟོག་པ་རྣམ་བཞི་ཡི། །
གཉེན་པོ་རྣམ་པ་བཞི་དང་ནི། །ཞེས་པའི་སྐབས་སུ། སྒོམ་སྤང་རྟོག་པའི་ས་བོན་གྱི་
དངོས་གཉེན་གྱི་རིགས་སུ་གནས་པའི་ཐེག་ཆེན་གྱི་རྗེས་ལ་མངོན་རྟོགས་དེ། སྒོམ་ལམ་
རྩེ་སྦྱོར་གྱི་མཚན་ཉིད། དེ་ལ་དབྱེ་ན། ཆུང་ངུའི་ཆུང་ངུ་སོགས་དགུ་ཡོད། ས་མཚམས་
སྒོམ་ལམ་ཁོ་ནར་ཡོད། བར་ཆད་མེད་པའི་ཏིང་ངེ་འཛིན། །ཞེས་པའི་སྐབས་སུ། མཁྱེན་
གསུམ་བསྡུས་བསྒོམས་ཐེག་ཆེན་གྱི་ཚོགས་ལམ་ལས་རབ་ཏུ་གྱུར་པའི་ཤེས་རབ་ཀྱིས་
ཟིན་པའི་སེམས་དཔའི་རྣལ་འབྱོར་མཐར་ཐུག་གང་ཞིག །རང་གི་འབྲས་བུར་གྱུར་པའི་
རྣམ་མཁྱེན་དངོས་སུ་སྐྱེད་བྱེད་དེ། བར་ཆད་མེད་པའི་རྩེ་སྦྱོར་གྱི་མཚན་ཉིད། དེ་དང་
རྒྱུན་མཐའི་ཡེ་ཤེས་དོན་གཅིག །ལོག་པར་བསྒྲུབ་དང་བཅས་པ་ནི། །རྩེ་མོའི་མངོན་
རྟོགས་ཞེས་པའི་སྐབས་སུ། འདིར་བསྟན་བདེན་གཉིས་ངོ་བོ་གཅིག་ལ་འདུར་མི་རུང་བར་
འཛིན་པའི་ས་བོན་དང་མངོན་གྱུར་པ་ཅི་རིགས་པས་བསྡུས་པ་(༡༤བ)དེ། འདིར་བསྟན་
བསལ་བྱ་ལོག་སྒྲུབ་ཀྱི་མཚན་ཉིད། དེ་ལ་དབྱེ་ན། དམིགས་པ་འཐད་པ་ལ་ལོག་པར་
རྟོག་པ། དམིགས་པའི་ངོ་བོ་ཉིད་ངེས་པར་གཟུང་བ་ལ་ལོག་པར་རྟོག་པ། རྣམ་པ་ཐམས་
ཅད་མཁྱེན་པ་ཉིད་ཀྱི་ཡེ་ཤེས་ལ་ལོག་པར་རྟོག་པ། བདེན་པ་གཉིས་ལ་ལོག་པར་རྟོག་
-51 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
པ། སྦྱོར་བ་ལ་ལོག་པར་རྟོག་པ། དཀོན་མཆོག་གསུམ་ལ་ལོག་པར་རྟོག་པ། ཐབས་
མཁས་པ་ལ་ལོག་པར་རྟོག་པ། ཐུབ་པའི་མངོན་རྟོགས་ལ་ལོག་པར་རྟོག་པ། ཕྱིན་ཅི་
ལོག་ལ་ལོག་པར་རྟོག་པ། ལམ་ལ་ལོག་པར་རྟོག་པ། མི་མཐུན་ཕྱོགས་དང་གཉེན་པོ་
ལ་ལོག་པར་རྟོག་པ། ཆོས་ཀྱི་མཚན་ཉིད་ལ་ལོག་པར་རྟོག་པ། སྒོམ་པ་ལ་ལོག་པར་
རྟོག་པ་དང་བཅུ་དྲུག་ཡོད་དེ། དམིགས་པ་འཐད་དང་དེ་ཡི་ནི། །ངོ་བོ་ཉིད་ངེས་གཟུང་
བ་དང༌། །རྣམ་ཀུན་མཁྱེན་ཉིད་ཡེ་ཤེས་དང་། །དམ་པའི་དོན་དང་ཀུན་རྫོབ་དང་། །
སྦྱོར་དང་དཀོན་མཆོག་གསུམ་པོ་དང༌། །ཐབས་བཅས་ཐུབ་པའི་རྟོགས་པ་དང་། །ཕྱིན་
ཅི་ལོག་ནི་ལམ་བཅས་དང་། །གཉེན་པོ་མི་མཐུན་ཕྱོགས་དག་དང་། །མཚན་ཉིད་དང་
ནི་སྒོམ་པ་དང་། །སྨྲ་བ་རྣམས་ཀྱི་ལོག་རྟོག་པ། །རྣམ་པ་ཀུན་མཁྱེན་ཉིད་རྟེན་ཅན། །རྣམ་
པ་བཅུ་དྲུག་དག་ཏུ་བཞེད། །ཅེས་གསུངས་པའི་ཕྱིར། ས་མཚམས་ལམ་མ་ཞུགས་ནས་
ས་བདུན་པའི་བར་ན་ཡོད། །
༈ མཐར་གྱིས་པ། །རྣམ་གསུམ་རྣམ་བཅུ་ཞེས་པའི་སྐབས་སུ་མཐར་གྱིས་སྦྱོར་བ་
མཚོན་བྱེད་ཀྱི་ཆོས་དེ་ལ་བཅུ་གསུམ་ཡོད་དེ། སྦྱིན་པའི་ཕར་ཕྱིན་གྱི་མཐར་གྱིས་སྦྱོར་བ་
ནས། ཤེས་རབ་ཀྱི་ཕར་ཕྱིན་གྱི་མཐར་གྱིས་སྦྱོར་བའི་བར་དྲུག །སངས་རྒྱས་རྗེས་སུ་
དྲན་པའི་མཐར་གྱིས་སྦྱོར་བ། ཆོས་རྗེས་སུ་དྲན་པའི་མཐར་གྱིས་སྦྱོར་བ། དགེ་འདུན་
རྗེས་སུ་དྲན་པའི་མཐར་གྱིས་སྦྱོར་བ། ཚུལ་ཁྲིམས་རྗེས་སུ་དྲན་པའི་མཐར་གྱིས་སྦྱོར་
བ། གཏོང་བ་རྗེས་སུ་དྲན་པའི་མཐར་གྱིས་སྦྱོར་བ། ལྷ་རྗེས་སུ་དྲན་པའི་མཐར་གྱིས་
སྦྱོར་བ། དངོས་མེད་ངོ་བོ་ཉིད་ཀྱི་མཐར་གྱིས་སྦྱོར་བ་རྣམས་སུ་ཡོད་པའི་ཕྱིར། སྦྱིན་པ་
ཤེས་རབ་བར་དག་དང་། །སངས་རྒྱས་ལ་སོགས་དྲན་དང་ཆོས། །དངོས་མེད་ངོ་བོ་ཉིད་
ཀྱི་ནི། །མཐར་གྱིས་པ་ཡི་བྱ་བར་བཞེད། །ཅེས་གསུངས་པའི་ཕྱིར། ས་མཚམས་ཐེག་
ཆེན་གྱི་ཚོགས་ལམ་ནས་རྒྱུན་མཐའི་སྔ་ལོགས་ཚུན་ཆད་ན་ཡོད། །
- 52 -



དོན་བདུན་ཅུ། །
༈ སྐད་ཅིག་གཅིག་མངོན་རྫོགས་བྱང་ཆུབ། །མཚན་ཉིད་ཀྱི་ནི་རྣམ་པ་བཞི། །
ཞེས་པའི་སྐབས་སུ། བྱ་རྫོགས་ཀྱིས་སྐད་ཅིག་མའི་ཐུང་མཐའ་གཅིག་(༡༥ན)ལ། ཟག་
མེད་རྣམ་པར་སྨིན་པ་མ་ཡིན་པའི་ཆོས་གཅིག་མངོན་དུ་བྱས་པ་ན། དེ་དང་རིགས་མཐུན་
པ་རྣམས་ཀྱང་མངོན་དུ་བྱེད་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་
གཉེན་དུ་གྱུར་པའི་སེམས་དཔའི་རྣལ་འབྱོར་དེ། རྣམ་པར་སྨིན་པ་མ་ཡིན་པའི་སྐད་ཅིག་
མའི་སྦྱོར་བའི་མཚན་ཉིད། བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ་ཟག་མེད་
རྣམ་པར་སྨིན་པའི་ཆོས་གཅིག་མངོན་དུ་བྱས་པ་ན། དེ་དང་རིགས་མཐུན་པ་རྣམས་ཀྱང་
མངོན་དུ་བྱེད་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་
པའི་སེམས་དཔའི་རྣལ་འབྱོར་དེ། རྣམ་པར་སྨིན་པའི་སྐད་ཅིག་མའི་སྦྱོར་བའི་མཚན་
ཉིད། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་
དངོས་གཉེན་དུ་གྱུར་པའི་སེམས་དཔའི་རྣལ་འབྱོར་དེ། མཚན་ཉིད་མེད་པའི་སྐད་ཅིག་
མའི་སྦྱོར་བའི་མཚན་ཉིད། གཟུང་འཛིན་རྫས་གཞན་གྱིས་སྟོང་པ་མངོན་སུམ་དུ་རྟོགས་
པའི་ཤེས་རབ་ཀྱིས་ཟིན་པའི་སྒོ་ནས་ཤེས་སྒྲིབ་ཀྱི་དངོས་གཉེན་དུ་གྱུར་པའི་སེམས་དཔའི་
རྣལ་འབྱོར་དེ། གཉིས་སུ་མེད་པའི་སྐད་ཅིག་མའི་སྦྱོར་བའི་མཚན་ཉིད། དེ་བཞི་པོ་ཡིན་
ཁྱབ་མཉམ་ཡིན་པའི་ཕྱིར། ས་མཚམས་རྒྱུན་མཐའ་ཁོ་ནར་ཡོད། ངོ་བོ་ཉིད། ཞེས་
པའི་སྐབས་སུ། དག་པ་གཉིས་ལྡན་གྱི་དབྱིངས་མཐར་ཐུག་དེ། ངོ་བོ་ཉིད་སྐུའི་མཚན་
ཉིད། དེ་ལ་དབྱེ་ན། རང་བཞིན་རྣམ་དག་གི་ཆར་གྱུར་པའི་ངོ་བོ་ཉིད་སྐུ་དང་། གློ་བུར་
རྣམ་དག་གི་ཆར་གྱུར་པའི་ངོ་བོ་ཉིད་སྐུ་གཉིས་ཡོད། ས་མཚམས་སངས་རྒྱས་ཀྱི་ས་ཁོ་
ནར་ཡོད། ལོངས་རྫོགས་བཅས་དང་། །ཞེས་པའི་སྐབས་སུ། ངེས་པ་ལྔ་ལྡན་གྱི་གཟུགས་
སྐུ་མཐར་ཐུག་དེ། ལོངས་སྐུའི་མཚན་ཉིད། ངེས་པ་ལྔ་ནི། གནས་ངེས་པ་འོག་མིན་ཁོ་
ནར་བཞུགས་པ། སྐུ་ངེས་པ་མཚན་དཔེ་གསལ་རྫོགས་ཀྱིས་སྤྲས་པ། འཁོར་ངེས་པ་
- 53 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བྱང་སེམས་འཕགས་པ་ཤ་སྟག་གིས་བསྐོར་བ། ཆོས་ངེས་པ་ཐེག་ཆེན་གྱི་ཆོས་འབའ་
ཞིག་གསུང་བ། དུས་ངེས་པ་འཁོར་བ་ཇི་སྲིད་མ་སྟོང་གི་བར་དུ་བཞུགས་པ་རྣམས་སོ། །
ས་མཚམས་སངས་རྒྱས་(༡༥)ཀྱི་ས་ཁོ་ནར་ཡོད། དེ་བཞིན་གཞན་པ་སྤྲུལ་པ་ནི། །ཞེས་
པའི་སྐབས་སུ། ངེས་པ་ལྔ་དང་མི་ལྡན་པའི་རབ་ཏུ་ཕྱེ་བའི་གཟུགས་སྐུ་མཐར་ཐུག་དེ།
སྤྲུལ་སྐུའི་མཚན་ཉིད། དེ་ལ་དབྱེ་ན། བཟོ་བོ་སྤྲུལ་སྐུ། སྐྱེ་བ་སྤྲུལ་སྐུ། མཆོག་གི་སྤྲུལ་
སྐུ་དང་གསུམ་ཡོད། ས་མཚམས་སངས་རྒྱས་ཀྱི་ས་ཁོ་ནར་ཡོད། ཆོས་སྐུ་མཛད་པ་དང་
བཅས་པ། །རྣམ་པ་བཞིར་ནི་ཡང་དག་བརྗོད། །ཅེས་པའི་སྐབས་སུ། ཇི་ལྟ་བ་དང་ཇི་
སྙེད་པ་ལ་ལྟོས་ཏེ་གཟིགས་པ་མཐར་ཐུག་པའི་མཁྱེན་པ་དེ། ཡེ་ཤེས་ཆོས་སྐུའི་མཚན་
ཉིད། དེ་ལ་དབྱེ་ན། སངས་རྒྱས་ཀྱི་སའི་ཟག་མེད་ཡེ་ཤེས་སྡེ་ཚན་ཉེར་གཅིག་ཡོད། ས་
མཚམས་སངས་རྒྱས་ཀྱི་ས་ཁོ་ནར་ཡོད། རང་གི་རྒྱུར་གྱུར་པའི་ཡེ་ཤེས་ཆོས་སྐུས་བདག་
རྐྱེན་བྱས་པ་ལས་བྱུང་བའི་རྣམ་དཀར་གྱི་ཡོན་ཏན་དེ། ཡེ་ཤེས་ཆོས་སྐུའི་འཕྲིན་ལས་ཀྱི་
མཚན་ཉིད། དེ་ལ་དབྱེ་ན། བྱ་བ་ཡུལ་ལ་ཡོད་པའི་འཕྲིན་ལས་དང༌། བྱེད་པ་པོ་ལ་
ཡོད་པའི་འཕྲིན་ལས་གཉིས་ཡོད། དང་པོ་ནི་གདུལ་བྱའི་རྒྱུད་ཀྱི་དགེ་བ་ལྟ་བུ། གཉིས་
པ་ནི་སངས་རྒྱས་འཕགས་པ་རང་རྒྱུད་ཀྱིས་བསྡུས་པའི་དགེ་བ་ལྟ་བུ་ལ་བྱེད། དེ་ལ་རྒྱས་
པར་དབྱེ་ན་འཕྲིན་ལས་ཉེར་བདུན་ཡོད། ས་མཚམས་ལམ་མ་ཞུགས་ནས་སངས་རྒྱས་
ཀྱི་སའི་བར་ན་ཡོད། །དོན་བདུན་ཅུའི་སྡོམ་ཚིག །བཅུ་དང་བཅུ་གཅིག་དགུ་བཅུ་གཅིག །
བརྒྱད་དང་བཅུ་གསུམ་བཞི་དང་བཞི། སརྦ་མངྒ་ལཾ།། །།
B 13ਸੰਬਈ
ਨਿਊ2144
Bਪਲ
ਸੰਤ ਸਬ
- 54 -



༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་
མཁས་པའི་མགུལ་རྒྱན་ཅེས་བྱ་བ་ས་ལམ་
རྣམ་གཞག་བཞུགས་སོ། །
དེ་ལ་ཡེ་ཤེས་ཀྱི་ཚོགས་དང་། ཞེས་སོགས་ཀྱི་སྐབས་སུ། འོ་ན། ཚོགས་
སྒྲུབ་བཅུ་བདུན་གྱི་ནང་ནས་ཡེ་ཤེས་ཀྱི་ཚོགས་བྱེ་བྲག་ཏུ་འཆད་པའི་རྒྱུ་མཚན་ཅི་ཡིན་
ཞེ་ན། དེ་ཡོད་དེ། ཡེ་ཤེས་ཀྱི་ཚོགས་དེ་རྟོགས་དཀའ་ཞིང་། རྟོགས་ན་ཕན་ཡོན་ཆེན་པོ་
དང་ལྡན་པས་བྱེ་བྲག་ཏུ་བཤད་པའི་ཕྱིར། ཞེས་འཆད་པ་ལ། གཞུང་འདི་བྱུང་། འདིའི་
སྐབས་སུ། དབུ་སེམས་གཉིས་ཀྱི་ལུགས་སོ་སོར་འགོད་པ་དང་། དབུ་མ་པའི་ལུགས་
འཐད་པར་སྒྲུབ་པ་དང་། དེ་ལ་ཀླན་ཀ་སྤངས་པ། སེམས་ཙམ་པའི་ལུགས་བཀག་པ། །
ཡེ་ཤེས་ཀྱི་དབྱེ་བ་གཞན་མི་འཆད་པའི་རྒྱུ་མཚན་དང་ལྔ། དང་པོ་ནི། སེམས་ཙམ་པས་
གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་བདེན་གྲུབ་དེ་འཕགས་པའི་མཉམ་
གཞག་གིས་གཞལ་བྱར་འདོད། དབུ་མ་པས་ཆོས་ཐམས་ཅད་བདེན་པས་སྟོང་པའི་སྟོང་
ཉིད་དེའི་གཞལ་བྱར་འདོད་པ་ཡིན་ཏེ། རྒྱན་སྣང་ལས། རྣམ་པར་མི་རྟོག་པའི་ཡེ་ཤེས་
འདིའི་དམིགས་པ་ཅི་ཡིན་ཞེ་ན། ཁ་ཅིག་ནི་སྟོང་པ་ཉིད་ཡིན་ནོ། །ཞེས་འདོད་དོ། །གཞན་
དག་ནི་དེ་ཆོས་ཐམས་ཅད་ཀྱི་ངོ་བོ་ཉིད་སྟོང་ཉིད་ལ་དམིགས་པར་འདོད་དོ། །ཅེས་
གསུངས་པའི་ཕྱིར། གཉིས་པ་ནི། ལུགས་དེ་གཉིས་ཀྱི་ནང་ནས་གང་འཐད་ཅེ་ན། དབུ་
མ་པའི་ལུགས་འདི་ཉིད་འཐད་པ་ཡིན་ཏེ། དེའི་སྒྲུབ་བྱེད་ཀྱི་རིགས་པ་རྣམ་དག་ཡོད་པའི་
ཕྱིར། འོ་ན། དེ་གང་ཞེ་ན། འགྲེལ་ཆེན་ལས། འདི་ཉིད་རིགས་པ་ཡིན་ཏེ། གང་དང་
གང་ཤེས་པ་ཡིན་པ་དེ་དང་དེ་ནི་ཆོས་ཐམས་ཅད་ཀྱི་རང་བཞིན་སྟོང་པ་ཉིད་ལ་དམིགས་པ་
- 55 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཡིན་ཏེ། (༢ན)དཔེར་ན་རྨི་ལམ་དུ་རྟ་ལ་སོགས་པའི་ངོ་བོ་ཉིད་སྟོང་པ་ཉིད་ལ་དམིགས་
པ་ལྟ་བུའོ། །རྩོད་པའི་གནས་སུ་གྱུར་པ་རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་
ཡིན་ནོ། །ཞེས་བྱ་བ་ནི་རང་བཞིན་གྱི་གཏན་ཚིགས་སོ། །དམིགས་པ་མངོན་སུམ་མ་ཡིན་
ན། །དོན་སྟོང་རབ་ཏུ་གྲུབ་མ་ཡིན། །ཞེས་བྱ་བས་གཏན་ཚིགས་མ་གྲུབ་པ་མ་ཡིན་ལ།།
མཐུན་པའི་ཕྱོགས་ལ་ཡོད་པས་འགལ་བ་མ་ཡིན་ནོ། །ཆོས་ཐམས་ཅད་ཀྱི་རང་བཞིན་
དེ་ཁོ་ན་ཉིད་དུ་ཡོད་པ་ནི་ཕྱིས་འགོག་པར་འགྱུར་བའི་ཕྱིར་མ་ངེས་པ་ཉིད་ཀྱང་མ་ཡིན་
ནོ། །ཞེས་གསུངས། དེའི་དོན་ནི་ཁ་ཅིག །ཤེས་པ་ཡིན་ན། ཁྱོད་ཀྱི་ཡུལ་བདེན་སྟོང་
ཡིན་པས་ཁྱབ། དཔེར་ན་རྨི་ལམ་དུ་རྟ་གླང་སྣང་བའི་ཤེས་པ་བཞིན་ནོ། །རྣམ་པར་མི་
རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་པའི་སྒྲུབ་ངག་འདིའི་སྐབས་ནས་དངོས་
སུ་བསྟན་པའི་རང་བཞིན་གྱི་རྟགས་ཡང་དག་ཡིན་ནོ། །ཞེ་ན། འོ་ན། ཤེས་པ་དེ་རྣམ་
པར་མི་རྟོག་པའི་ཡེ་ཤེས་རང་ཡུལ་བདེན་སྟོང་དུ་སྒྲུབ་པར་བྱེད་པའི་རང་བཞིན་གྱི་རྟགས་
ཡང་དག་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེའི་བསྒྲུབ་
བྱ་མེད་དགག་ཡིན་པའི་ཕྱིར། རང་ལུགས་ནི། གང་ཤེས་པ་ཡིན་ན་བདེན་པས་སྟོང་
པའི་རང་ཡུལ་ལ་དམིགས་པས་ཁྱབ། དཔེར་ན། རྨི་ལམ་དུ་རྟ་གླང་དུ་སྣང་བའི་ཤེས་པ་
བཞིན་ནོ། །རྣམ་པར་མི་རྟོག་པའི་ཡེ་ཤེས་འདི་ཡང་ཤེས་པ་ཡིན་ནོ། །ཞེས་པའི་སྒྲུབ་ངག་
འདི། དེའི་སྐབས་ནས་དངོས་སུ་བསྟན་པའི་སྒྲུབ་ངག་ཡིན་ནོ། །དེས་ན་སྟོང་ཉིད་
རྟོགས་(༢བ)པའི་ཐེག་ཆེན་གྱི་མཁྱེན་པ་དེ། སྐབས་འདིར་དངོས་སུ་བསྟན་པའི་ཡེ་ཤེས་
ཀྱི་ཚོགས་ཀྱི་མཚན་ཉིད། དེ་ལ་དབྱེ་ན། ཚོགས་ལམ་གྱི་ངོ་བོར་གྱུར་པ་གསུམ། སྦྱོར་
ལམ་གྱི་ངོ་བོར་གྱུར་པ་གཅིག །མ་དག་ས་བདུན་གྱི་ངོ་བོར་གྱུར་པ་རེ་རེ། དག་པ་ས་
གསུམ་གྱི་ངོ་བོར་གྱུར་པ་གཉིས་གཉིས། སངས་རྒྱས་ཀྱི་སའི་ངོ་བོར་གྱུར་པ་གསུམ་སྟེ།
ཉི་ཤུ་ཡོད་པའི་ཕྱིར། གསུམ་པ་ནི། ཁོ་ན་རེ། བདེན་སྟོང་ཆོས་ཅན། བདེན་པར་མེད་
- 56 -



ས་ལམ་རྣམ་གཞག་མཁས་པའི་མགུལ་རྒྱན། །
དེ། དམིགས་པ་ཡིན་པའི་ཕྱིར། འདོད་ན། སྨྱུ་གུ་བདེན་མེད་ཆོས་ཅན། ཁྱོད་མེད་
པར་ཐལ། བདེན་པར་མེད་པའི་ཕྱིར། འདི་ནི་དགག་པ་གཉིས་ཀྱི་རྣལ་མ་གོ་བའི་
ལུགས་སུ་བྱས་པའི་རྩོད་པའོ། །དེ་ལ་ཁྱབ་པ་མེད་པར་ཐལ། ལྷས་བྱིན་གསོད་བྱེད་ཀྱིས་
མཆོད་སྦྱིན་བསད་པས་ལྷས་བྱིན་སླར་མི་ལྡོག་པ་ལྟར། མྱུ་གུ་བདེན་མེད་བདེན་པར་གྲུབ་
པ་བཀག་པས། མྱུ་གུ་བདེན་གྲུབ་སླར་མི་ལྡོག་པ་བཞིན་ནོ། །
1: བཞི་པ་སེམས་ཙམ་པའི་ལུགས་བཀག་པ་ལ། གཟུང་འཛིན་རྫས་གཞན་གྱིས་
སྟོང་པའི་སྟོང་ཉིད་བདེན་གྲུབ་དང་གནས་ལུགས་མཐར་ཐུག་གཉིས་ཀ་ཡིན་ནོ། །ཟེར་
ན། དེ་ཆོས་ཅན། རྫས་སུ་གྲུབ་པར་ཐལ། བདེན་པར་གྲུབ་པའི་ཕྱིར། འདོད་ན།
གཟུང་འཛིན་ཚད་མ་དང་རྫ་ས་གཅིག་དང་རྫས་ཐ་དད་གང་རུང་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དེ་དང་རྫས་གཅིག་ཀྱང་མ་ཡིན། རྫས་ཐ་དད་པ་ཡང་མ་
ཡིན་པའི་ཕྱིར། དང་པོར་མ་གྲུབ་ན། དེ་ཆོས་ཅན། དངོས་པོ་ཡིན་པར་ཐལ། མ་གྲུབ་
པ་དེའི་ཕྱིར། འདོད་ན། སློབ་པའི་མཉམ་གཞག་ཡེ་ཤེས་ཀྱིས་ཁྱོད་ལ་དམིགས་ནས་
བསྒོམས་པས་སྒྲིབ་པ་དག་པར་མི་འགྱུར་བར་ཐལ། ཁྱོད་དངོས་པོ་ཡིན་པའི་ཕྱིར། ཕྱི་མ་
མ་གྲུབ་ན། དེ་ཆོས་ཅན། ཁྱོད་གཟུང་འཛིན་ཚད་མའི་གནས་ལུགས་མ་ཡིན་པར་ཐལ།
ཕྱི་མ་མ་གྲུབ་པ་དེའི་ཕྱིར། །
ལྔ་པ། ཆོས་དབྱིངས་ཡེ་ཤེས་སོགས་ཀྱི་དབྱེ་བ་སྐབས་འདིར་མི་(༣ན)འཆད་པའི་
རྒྱུ་མཚན་ནི། ཚོགས་སྒྲུབ་བཅུ་བདུན་གྱི་ནང་ནས་ཡེ་ཤེས་ཀྱི་ཚོགས་སྒྲུབ་དེ་འདིར་མདོར་
བསྟན་གྱིས་གཏན་ལ་འབེབས་པར་བཞེད་པའི་ཕྱིར། སའི་ཚོགས་ལས་གང་གི་ཡོངས་
སུ་སྦྱོང་བ་རྫོགས་པར་མ་གྱུར་པ་དེ་སྲིད་དུ་དེ་ཡིན་ལ། རྫོགས་ནས་ས་གཞན་ཡིན་པར་
ཤེས་པར་བྱའོ། །ཞེས་སོགས་ཀྱི་སྐབས་སུ། འོ་ན། ཚོགས་སྒྲུབ་བཅུ་བདུན་གྱི་ནང་ནས་
སའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་གང་ཞེ་ན། དེ་ཡོད་དེ། དེའི་རྗོད་བྱེད་
-57 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཀྱི་ཚིག་མང་ཞིང་བརྗོད་བྱའི་དོན་མང་བས་རྟོགས་དཀའ་བ་ལ་དགོངས་ནས་དེ་ལྟར་བཤད་
པའི་ཕྱིར། ཞེས་བཤད་པ་ལ་གཞུང་འདི་བྱུང་། སའི་ཚོགས་ཀྱི་དབྱེ་བ་རྒྱས་པར་འཆད་
པ་ལ། ཡོངས་སུ་སྦྱོང་བ་རྣམ་བཅུ་ཡི། །ཞེས་སོགས་གསུངས། འདིའི་སྐབས་སུ། དགག་
གཞག་སྤང་གསུམ་ལས། དང་པོ་ནི། ཁ་ཅིག །ཡོན་ཏན་དུ་མའི་གཞི་རྟེན་དུ་གྱུར་པའི་
མངོན་པར་རྟོགས་པ། སའི་མཚན་ཉིད། ཟེར་ན། ཐེག་ཆེན་གྱི་ཚོགས་ལམ་ཆོས་ཅན།།
མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། སྲ་ཞིང་འཐས་པ་ཡིན་པར་ཐལ།
ས་ཡིན་པའི་ཕྱིར། ཁྱབ་སྟེ། མཛོད་ལས། སྲ་གཤེར་དྲོ་ཉིད་གཡོ་བ་རྣམས། །འཛིན་པ་
ལ་སོགས་ལས་སུ་གྲུབ། །ཅེས་གསུངས་པའི་ཕྱིར། །
ཁ་ཅིག །དེ་འདྲའི་མངོན་རྟོགས་དེ་ས་ལམ་གཉིས་སུ་ཕྱེ་བའི་སའི་མཚན་ཉིད་ཟེར་
ན་མི་འཐད་པར་ཐལ། ས་ལམ་གཉིས་སུ་ཕྱེ་བའི་ས་ཡིན་ན། ལམ་ཡིན་དགོས། མངོན་
རྟོགས་ཡིན་ན། ལམ་ཡིན་མི་དགོས་པའི་ཕྱིར། ཕྱི་མ་གྲུབ་ན། དེར་ཐལ། ལམ་མ་
ཞུགས་ཀྱི་གང་ཟག་གི་རྒྱུད་ལ་མངོན་རྟོགས་ཡོད་པའི་ཕྱིར། དེར་ཐལ། དེའི་རྒྱུད་ལ་
རྟོགས་པའི་བསྟན་པ་ཡོད་པའི་ཕྱིར། ཟེར་ན་མ་ཁྱབ། །
ཁ་ཅིག །དེ་འདྲའི་ལམ་ཞུགས་ཀྱི་གང་ཟག་གི་རྒྱུད་ཀྱི་མངོན་རྟོགས་དེ། ས་ལམ་
གཉིས་སུ་ཕྱེ་བའི་སའི་མཚན་ཉིད། ཟེར་ན། བུམ་པའི་ཆོས་ཉིད་ལ་རྩེ་གཅིག་ཏུ་མཉམ་
པར་བཞག་པའི་ཐེག་ཆེན་གྱི་མཐོང་ལམ་བར་ཆད་མེད་(༣བ)ལམ་ཆོས་ཅན། མཚན་
ཉིད་དེར་ཐལ། མཚོན་བྱ་དེའི་ཕྱིར། འདོད་ན། ཡོན་ཏན་དུ་མའི་གཞི་རྟེན་ཡིན་པར་ཐལ།
འདོད་པའི་ཕྱིར། འདོད་ན། ཁྱོད་མེད་ན་ཡོན་ཏན་དུ་མ་མེད་དགོས་པར་ཐལ། འདོད་
པའི་ཕྱིར། འདོད་ན་སླ། ཁ་ཅིག །སྟོང་ཉིད་རྟོགས་པའི་ཡེ་ཤེས་དང་སྙིང་རྗེ་ཆེན་པོས་
ཟིན་པའི་བྱང་སེམས་འཕགས་པའི་མངོན་རྟོགས་ནི་བྱང་སེམས་ཀྱི་སའི་མཚན་ཉིད་ཟེར་
ན། ཐེག་ཆེན་གྱི་སྦྱོར་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། མ་གྲུབ་
- 58 -



ས་ལམ་རྣམ་གཞག་མཁས་པའི་མགུལ་རྒྱན། །
ན། དེར་ཐལ། བྱང་སེམས་ཀྱི་མོས་སྤྱོད་ཀྱི་ས་ཡིན་པའི་ཕྱིར། དེར་ཐལ། བྱང་སེམས་སྦྱོར་
ལམ་པའི་རྒྱུད་ཀྱི་སེམས་སྐྱེད་མོས་པས་སྤྱོད་པའི་སེམས་བསྐྱེད་ཡིན་པའི་ཕྱིར། མདོ་སྡེ་
རྒྱན་ལས། སེམས་བསྐྱེད་དེ་ནི་ས་རྣམས་ལ། །མོས་དང་ལྷག་བསམ་དག་པ་དང༌། །རྣམ་
པར་སྨིན་པ་གཞན་དུ་འདོད། །དེ་ནི་སྒྲིབ་པ་སྤངས་པའོ། །ཞེས་གསུངས་པའི་ཕྱིར། །
གཞན་ཡང་། དེ་བྱང་སེམས་ཀྱི་ས་ཡིན་པར་ཐལ། ཉན་ཐོས་ཀྱི་སྦྱོར་ལམ་ཉན་ཐོས་
ཀྱི་ས་ཡིན་པའི་ཕྱིར། དེར་ཐལ། དམན་པ་ས་བརྒྱད་ཀྱི་རྣམ་གཞག་འཐད་པའི་ཕྱིར། ཁོ་
ན་རེ། བྱང་སེམས་སྦྱོར་ལམ་པ་བྱང་སེམས་ཀྱི་ས་ལ་གནས་པའི་གང་ཟག་ཡིན་པར་ཐལ།
བྱང་སེམས་ཀྱི་སྦྱོར་ལམ་བྱང་སེམས་ཀྱི་ས་ཡིན་པའི་ཕྱིར། འདོད་ན། སར་གནས་ཀྱི་
སེམས་དཔའ་ཡིན་པར་ཐལ། འདོད་པའི་ཕྱིར། འདོད་ན། བྱང་སེམས་འཕགས་པ་
ཡིན་པར་ཐལ། འདོད་པའི་ཕྱིར། ཟེར་ན། རྩ་བར་མ་ཁྱབ་སྟེ། འོ་ན། སངས་རྒྱས་
འཕགས་པ་ཉན་ཐོས་ལམ་ཞུགས་ཀྱི་གང་ཟག་ཡིན་པར་ཐལ། དེའི་རྒྱུད་ཀྱི་གང་ཟག་
གི་བདག་མེད་མངོན་སུམ་དུ་རྟོགས་པའི་མཁྱེན་པ་དེ་ཉན་ཐོས་ཀྱི་ལམ་ཡིན་པའི་ཕྱིར།
ཁྱབ་པ་ཁས། གཞན་ཡང་། བྱང་སེམས་ཀྱི་མཐོང་ལམ་བྱང་སེམས་ཀྱི་ས་དང་པོ་མ་ཡིན་
པར་ཐལ། བྱང་སེམས་ཀྱི་སྦྱོར་ལམ་བྱང་སེམས་ཀྱི་ས་ཡིན་པའི་ཕྱིར་ན་མ་ཁྱབ། །
ཁ་ཅིག །སྙིང་རྗེ་ཆེན་པོ་དང་སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་མངོན་
རྟོགས། བྱང་སེམས་འཕགས་པའི་སའི་མཚན་ཉིད་ཟེར་ན། སྟོང་ཉིད་མངོན་སུམ་དུ་
རྟོགས་པའི་ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་སྦྱོར་ལམ་
ཆོས་ཅན། མཚོན་བྱ་དེར་ཐལ། (༤ན)མཚན་ཉིད་དེའི་ཕྱིར། རྟགས་གསལ་གཉིས་ཀ་
གྲུབ་སྟེ། ཆོས་ཅན་དེ་ཡིན་པའི་ཕྱིར། །
ཁ་ཅིག །ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་
གང་ཞིག །བདེན་འཛིན་ཀུན་བཏགས་ཀྱི་དངོས་གཉེན་བྱེད་པ་དེ། ས་དང་པོའི་བར་ཆད་
-59 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
མེད་ལམ་གྱི་མཚན་ཉིད་ཟེར་ན། ས་དང་པོའི་སྒོམ་ལམ་བར་ཆད་མེད་ལམ་ཆོས་ཅན།
མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་འོག་ཏུ་སྒྲུབ། འདོད་ན། ཁྱོད་ཀྱིས་
བདེན་འཛིན་ཀུན་བཏགས་མ་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ།
ཆོས་ཅན་དེའི་ཕྱིར། ཁ་ཅིག །དེ་ས་དང་པོའི་མཐོང་ལམ་བར་ཆད་མེད་ལམ་གྱི་མཚན་
ཉིད་ཟེར་ན། བདེན་འཛིན་ཀུན་བརྟགས་ཀྱི་རྒྱུར་གྱུར་པའི་ཐེག་ཆེན་གྱི་མཐོང་ལམ་བར་
ཆད་མེད་ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ།
དེ་ཡོད་པའི་ཕྱིར། དེ་བདེན་པར་འཛིན་པའི་བདེན་འཛིན་ཀུན་བཏགས་ཡོད་པའི་ཕྱིར།
འདོད་ན། བདེན་འཛིན་ཀུན་བཏགས་ཀྱི་དངོས་གཉེན་ཡིན་པར་ཐལ། འདོད་པའི་
ཕྱིར། འདོད་ན། དེ་དེ་ལ་གནོད་བྱེད་ཡིན་པར་ཐལ། འདོད་པའི་ཕྱིར། འདོད་མི་ནུས་
ཏེ། དེ་དེ་ལ་ཕན་འདོགས་བྱེད་ཡིན་པའི་ཕྱིར། དེར་ཐལ། དེའི་རྒྱུ་ཡིན་པའི་ཕྱིར། །
ཁ་ཅིག །ཆོས་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་
གང་ཞིག །བདེན་འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་དེ། ཐེག་ཆེན་
གྱི་སྒོམ་ལམ་ཆུང་ངུའི་ཆུང་ངུའི་མཚན་ཉིད་ཟེར་ན། ས་དང་པོའི་སྒོམ་ལམ་བར་ཆད་མེད་
ལམ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཀུན་
བཏུས་ལས། བྱང་ཆུབ་སེམས་དཔའ་རྣམས་ནི་བདེན་པ་རྣམས་མངོན་པར་རྟོགས་པར་
བྱས་ནས། ས་བཅུ་རྣམས་སུ་སྒོམ་པའི་ལམ་ལ་ཤེས་བྱའི་སྒྲིབ་པའི་གཉེན་པོའི་ལམ་སྒོམ་
གྱི། ཞེས་གསུངས་པའི་ཕྱིར། འདོད་ན། ས་གཉིས་པའི་བར་ཆད་མེད་ལམ་གྱིས། བདེན་
འཛིན་ལྷན་སྐྱེས་ཆེན་པོའི་ཆེན་པོ་སྤངས་པར་ཐལ། འདོད་པའི་ཕྱིར། འདོད་མི་ནུས་ཏེ།
དེ་དེའི་དངོས་གཉེན་ཡིན་པའི་ཕྱིར། དེར་ཐལ། ས་(༤བ)གཉིས་པའི་བར་ཆད་མེད་
ལམ་ཡིན་པའི་ཕྱིར། །
ཁ་ཅིག །ས་དང་པོའི་བར་ཆད་མེད་ལམ་གང་ཞིག །རང་དང་རྒྱུད་གཅིག་ཏུ་གྱུར་
- 60 -



ས་ལམ་རྣམ་གཞག་མཁས་པའི་མགུལ་རྒྱན། །
པའི་བདེན་འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་དེ། ས་དང་པོའི་སྒོམ་
ལམ་བར་ཆད་མེད་ལམ་གྱི་མཚན་ཉིད་ཟེར་ན། ས་དང་པོའི་སྒོམ་ལམ་བར་ཆད་མེད་ལམ་
ཆོས་ཅན། མཚན་ཉིད་ཀྱི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་ན། ས་
གཉིས་པའི་བར་ཆད་མེད་ལམ་དེས་ས་དང་པོའི་སྒོམ་ལམ་བར་ཆད་མེད་ལམ་དང་རྒྱུད་
གཅིག་ཏུ་གྱུར་པའི་བདེན་འཛིན་ལྷན་སྐྱེས་ཆེན་པོའི་ཆེན་པོ་སྤངས་པར་ཐལ། འདོད་པའི་
ཕྱིར། འདོད་ན། དེས་བདེན་འཛིན་ལྷན་སྐྱེས་ཆེན་པོའི་ཆེན་པོ་སྤངས་པར་ཐལ། འདོད་
པ་གང་ཞིག །དེ་ཡིན་ན། དེ་དང་རྒྱུད་གཅིག་ཏུ་གྱུར་པའི་དེ་ཡིན་དགོས་པའི་ཕྱིར། །
ཁ་ཅིག །རང་རྒྱུད་ལ་ལྡན་པའི་གང་ཟག་གི་རྒྱུད་ཀྱི་ཡོན་ཏན་དུ་མའི་རྟེན་གཞི་བྱེད་
པའི་ས་དང་པོའི་ཡེ་ཤེས། ས་དང་པོ་རབ་ཏུ་དགའ་བའི་མཚན་ཉིད་ཟེར་ན། ས་དང་
པོའི་ཡེ་ཤེས་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། ཆོས་ཅན་དེའི་ཕྱིར། །
འདོད་ན། ཁྱོད་རང་རྒྱུད་ལྡན་གྱི་གང་ཟག་གི་རྒྱུད་ཀྱི་རྟོགས་པའི་ཡོན་ཏན་གྱི་རྟེན་ཡིན་
པར་ཐལ། འདོད་པའི་ཕྱིར། འདོད་ན། དེ་ས་དང་པོ་པའི་རྒྱུད་ཀྱི་རྟོགས་པའི་ཡོན་ཏན་གྱི་
རྒྱུ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་དུས་མཉམ་ཡིན་པའི་
ཕྱིར། དེར་ཐལ། ས་དང་པོའི་ཡེ་ཤེས་དང་ས་དང་པོ་དུས་མཉམ་ཡིན་པའི་ཕྱིར། །
ཁ་ཅིག །སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་གང་
ཞིག །བདེན་འཛིན་ཀུན་བཏགས་སྤངས་པ་དེ། ས་དང་པོའི་རྣམ་གྲོལ་ལམ་གྱི་མཚན་
ཉིད་ཟེར་ན། ས་དང་པོ་རྣམ་གྲོལ་ལམ་ལས་ལངས་པའི་རྗེས་སུ་སླར་ཡང་སྟོང་ཉིད་ལ་རྩེ་
གཅིག་ཏུ་མཉམ་པར་བཞག་པའི་ས་དང་པོའི་མཉམ་གཞག་ཡེ་ཤེས་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། ཁྱོད་
དང་མཉམ་གཞག་ཐུན་གཅིག་ཏུ་གྱུར་པའི་ས་དང་པོའི་མཐོང་ལམ་བར་ཆད་མེད་ལམ་
ཡོད་པར་ཐལ། འདོད་པའི་(༥ན)ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།།
- 61 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཁ་ཅིག །བདེན་འཛིན་ཀུན་བཏགས་སྤངས་པའི་ས་དང་པོའི་ཡེ་ཤེས་དེ། དེའི་མཚན་
ཉིད་ཟེར་ན། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དེ་བཞིན་དུ། ཐེག་ཆེན་གྱི་མཐོང་ལམ་རྣམ་གྲོལ་ལམ་པ་བའི་
རྒྱུད་ཀྱི་ཀུན་རྫོབ་སེམས་བསྐྱེད་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
འདོད་ན། མཉམ་གཞག་ཡེ་ཤེས་ཡིན་པར་ཐལ། འདོད་པའི་ཕྱིར། །
ཁ་ཅིག །ས་དང་པོའི་མཉམ་གཞག་ཡེ་ཤེས་ལས་ལངས་པའི་སྒྲ་དོན་འདྲེས་རུང་དུ་
འཛིན་པའི་ཞེན་རིག་ཏུ་གྱུར་པའི་ས་དང་པོའི་ཡེ་ཤེས་གང་ཞིག །རང་རྒྱུད་ལྡན་གྱི་གང་
ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ས་དང་པོའི་རྗེས་ཐོབ་ཡེ་ཤེས་ཀྱི་མཚན་ཉིད་
ཟེར་ན། སློབ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན་རྟོག་པ་ཡིན་དགོས་པར་ཐལ། མཚན་
ཉིད་དེ་འཐད་པའི་ཕྱིར། འདོད་མི་ནུས་ཏེ། དེ་དང་རྟོག་མེད་ཀྱི་ཤེས་པའི་གཞི་མཐུན་ཡོད་
པའི་ཕྱིར། ལམ་ཊིཀ་ལས། སྒྲུབ་པ་སྒོམ་ལམ་རྗེས་ཐོབ་ཀྱི་སྐབས་སུ་འབྱུང་ཡང་། རྟེན་
འབྲེལ་སྒྱུ་མ་ལྟ་བུར་གསལ་བར་སྣང་བའི་སྒྲ་དོན་འདྲེས་རུང་དུ་འཛིན་པའི་རྟོག་བྲལ་ལོ། །
ཞེས་གསུངས་པའི་ཕྱིར། འདིའི་དོགས་དཔྱོད་མཐོང་ལམ་གྱི་སྐབས་སུ་བྱེད། །
ཁ་ཅིག །ས་དང་པོ་ནས་ས་གཉིས་པར་འཕོ་བའི་ཚེ་རྗེས་ཐོབ་ནས་མཉམ་གཞག་
ཏུ་འཕོ་བ་ཡིན་ཟེར་ན། མི་འཐད་དེ། ས་དང་པོ་ནས་གཉིས་པར་འཕོ་བའི་ཚེ་མཉམ་
གཞག་ནས་མཉམ་གཞག་ཏུ་འཕོ་བའི་ཕྱིར། དེར་ཐལ། དེ་ལྟར་འཕོ་བའི་ཚེ་བར་ཆད་
མེད་ལམ་ནས་རྣམ་གྲོལ་ལམ་དུ་འཕོ་བའི་ཕྱིར། དེར་ཐལ། ས་བཅུ་པ་ནས་སངས་རྒྱས་
ཀྱི་སར་འཕོ་བའི་ཚེ་དེ་ལྟར་དུ་འཕོ་བའི་ཕྱིར། །
གཞན་ཡང་། ས་དང་པོ་ནས་གཉིས་པར་འཕོ་བའི་ཚེ་བར་ཆད་མེད་ལམ་ནས་རྣམ་
གྲོལ་ལམ་དུ་འཕོ་བར་ཐལ། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་
ཆད་མེད་ལམ་ཡོད་པའི་ཕྱིར། དེར་ཐལ། ས་བཅུ་པའི་སྐད་ཅིག་ཐ་མར་སྐྱེས་པའི་ས་
- 62 -



ས་ལམ་རྣམ་གཞག་མཁས་པའི་མགུལ་རྒྱན། །
བཅུ་པའི་བར་ཆད་མེད་(༥བ)ལམ་ཡོད་པའི་ཕྱིར། མ་གྲུབ་ན། དེར་ཐལ། རྒྱུན་མཐའི་
བར་ཆད་མེད་ལམ་ཡོད་པའི་ཕྱིར། །
གཞན་ཡང་། ས་དང་པོ་ནས་གཉིས་པར་འཕོ་བའི་ཚེ་དེ་ལྟར་འཕོ་བར་ཐལ། ས་
དང་པོ་བས་ས་དང་པོའི་ངོ་སྐལ་གྱི་སྒྲིབ་པ་སྤངས་པ་དང་། ས་དང་པོ་ནས་གཉིས་པར་
འཕོ་བ་དུས་མཉམ་པའི་ཕྱིར། དེར་ཐལ། དེས་ས་དང་པོའི་ཡོངས་སྦྱོང་རྫོགས་པ་དང་
ས་གཉིས་པར་འཕོ་བ་དུས་མཉམ་པའི་ཕྱིར། དེར་ཐལ། འགྲེལ་ཆེན་ལས། ས་གང་
གིས་ཡོངས་སུ་སྦྱོང་བར་འགྱུར་བའི་ཆོས་གང་ཡིན་པ་རྣམས་ཇི་སྲིད་མ་རྫོགས་པ་དེ་སྲིད་
དུ་ནི་ས་དེ་ཡིན་ལ། ཡོངས་སུ་རྫོགས་ན་ནི་ས་གཞན་ཡིན་པར་ཤེས་པར་བྱའོ། །ཞེས་
གསུངས་པའི་ཕྱིར། །
གཞན་ཡང་། ས་དང་པོའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད་
པར་ཐལ། ས་བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད་པའི་ཕྱིར།
དེར་ཐལ། ས་བདུན་པ་བས་རང་ཉིད་མ་སྤངས། ས་བརྒྱད་པ་བས་རང་ཉིད་སྤངས་པའི་
སྒྲིབ་པ་གཅིག་ཡོད་པའི་ཕྱིར། དེར་ཐལ། ས་བདུན་པ་རང་ཉིད་ཀྱིས་མ་དག །ས་བརྒྱད་
པ་དེ་རང་ཉིད་ཀྱིས་དག་པའི་སྒྲིབ་པ་གཅིག་ཡོད་པའི་ཕྱིར། དེར་ཐལ། ས་བདུན་པའི་
ཡེ་ཤེས་དེ་མ་དག་སར་འཇོག །ས་བརྒྱད་པའི་ཡེ་ཤེས་དེ་དག་སར་འཇོག་པའི་འཇོག་
བྱེད་ཅིག་ཡོད་པའི་ཕྱིར། དེར་ཐལ། ས་བདུན་པ་བ་དེ་མའི་མངལ་ན་གནས་པའི་དྲི་མ་
དང་བཅས། ས་བརྒྱད་པ་དེ་དེ་དང་བྲལ་བ་དང་ཆོས་མཚུངས་པར་འཇོག་པའི་སྒྲིབ་པ་
གཅིག་ཡོད་པའི་ཕྱིར། རྒྱུད་བླ་མ་ལས། ས་བདུན་ལ་རྟེན་དྲི་མ་ནི། །མངལ་སྦུབས་དྲི་
མ་དག་དང་མཚུངས། །མངལ་སྦུབས་འབྲལ་འདྲ་མི་རྟོགས་པའི། །ཡེ་ཤེས་རྣམ་པར་
སྨིན་པ་བཞིན། །ཞེས་གསུངས་པའི་ཕྱིར།
གཞན་ཡང་། ས་དང་པོའི་སྐད་ཅིག་ཐ་མར་སྐྱེས་པའི་ས་དང་པོའི་བར་ཆད་མེད་
- 63 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལམ་ཡོད་པར་ཐལ། ས་གཉིས་པའི་སྐད་ཅིག་དང་པོར་སྐྱེས་པའི་རྣམ་གྲོལ་ལམ་ཡོད་
པའི་ཕྱིར། མ་གྲུབ་ན། ས་གཉིས་པའི་རྣམ་གྲོལ་ལམ་ཡིན་ན། རང་གི་ཉེར་ལེན་དུ་གྱུར་
པའི་ས་གཉིས་པའི་བར་ཆད་མེད་ལམ་ལས་བྱུང་བས་ཁྱབ་པར་ཐལ། འདོད་པའི་ཕྱིར།
འདོད་ན། ས་གཉིས་པའི་བར་(༦ན)ཆད་མེད་ལམ་ཡིན་ན་རང་གི་ཉེར་ལེན་བྱས་པ་ལས་
བྱུང་བའི་ས་གཉིས་པའི་རྣམ་གྲོལ་ལམ་ཡོད་དགོས་པར་ཐལ། འདོད་པའི་ཕྱིར། འདོད་
ན། ས་བཅུ་པའི་བར་ཆད་མེད་ལམ་ཡིན་ན་རང་གི་ཉེར་ལེན་བྱས་པ་ལས་བྱུང་བའི་ས་
བཅུ་པའི་རྣམ་གྲོལ་ལམ་ ཡོད་དགོས་པར་ཐལ། འདོད་པའི་ཕྱིར། འདོད་ན། རྒྱུན་མཐའི་
བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་ན། སངས་རྒྱས་འཕགས་
པའི་རྒྱུད་ལ་ས་བཅུ་པའི་རྣམ་གྲོལ་ལམ་ཡོད་པར་ཐལ། འདོད་པའི་ཕྱིར། བྱས་པ་ལ་
ཁོ་ན་རེ། ས་གཉིས་པའི་རྣམ་གྲོལ་ལམ་ཡིན་ན། རང་གི་ཉེར་ལེན་དུ་གྱུར་པའི་ས་གཉིས་
པའི་བར་ཆད་མེད་ལམ་ཡོད་དགོས་པར་ཐལ། ས་དང་པོ་ལ་དེའི་ཕྱིར་ན། མ་ཁྱབ།
གཞན་ཡང་། ས་དང་པོའི་བར་ཆད་མེད་ལམ་ཡིན་ན། རང་གི་ཉེར་ལེན་བྱས་པ་ལས་
བྱུང་བའི་ས་དང་པོའི་རྣམ་གྲོལ་ལམ་ཡོད་དགོས་པར་ཐལ། ས་དང་པོའི་མཐོང་ལམ་བར་
ཆད་མེད་ལམ་ཡིན་ན། རང་གིས་ཉེར་ལེན་བྱས་པ་ལས་བྱུང་བའི་ས་དང་པོའི་མཐོང་ལམ་
རྣམ་གྲོལ་ལམ་ཡོད་དགོས་པའི་ཕྱིར་ན་མ་ཁྱབ་བོ། །
འོ་ན། ས་བཅུ་པའི་བར་ཆད་མེད་ལམ་ཡིན་ན། དེ་ལྟར་ཡོད་དགོས་པར་ཐལ། ས་
དང་པོའི་མཐོང་ལམ་བར་ཆད་མེད་ལམ་ལ་དེ་ལྟར་དགོས་པའི་ཕྱིར། ཁྱབ་པ་ཁས། གཞན་
ཡང་། བྱང་སེམས་ཚོགས་ལམ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན། རང་གི་ཉེར་
ལེན་དུ་གྱུར་པའི་བྱང་སེམས་ཀྱི་ཚོགས་ལམ་མཉམ་གཞག་ཡེ་ཤེས་ལས་བྱུང་བས་ཁྱབ་
པར་ཐལ། ས་གཉིས་པའི་རྣམ་གྲོལ་ལམ་ཡིན་ན། རང་གི་ཉེར་ལེན་དུ་གྱུར་པའི་ས་
གཉིས་པའི་བར་ཆད་མེད་ལམ་ལས་བྱུང་བས་ཁྱབ་པའི་ཕྱིར། འདོད་ན། དམན་ལམ་
- 64 -



ས་ལམ་རྣམ་གཞག་མཁས་པའི་མགུལ་རྒྱན།།
སྔོན་དུ་མསོང་བའི་ཚོགས་ལམ་སྐད་ཅིག་དང་པོ་ལ་གནས་པའི་བྱང་སེམས་ཀྱི་རྒྱུད་ཀྱི་ཀུན་
རྫོབ་སེམས་བསྐྱེད་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། ཁྱོད་ཀུན་རྫོབ་
སེམས་བསྐྱེད་མངོན་གྱུར་པ་ཡིན་པའི་ཕྱིར། འདོད་ན། ལམ་མ་ཞུགས་ཀྱི་གང་ཟག་གི་
རྒྱུད་ལ་ཐེག་ཆེན་ཚོགས་ལམ་མཉམ་བཞག་ཡེ་ཤེས་ཡོད་པར་ཐལ། འདོད་པའི་ཕྱིར།
གཞན་ཡང་། ས་དང་པོ་བས་ས་དང་པོའི་སྐད་ཅིག་ཐ་མར་སྐྱེས་པའི་ས་དང་(༦བ)པོའི་
བར་ཆད་མེད་ལམ་གྱི་ངོས་སྐལ་གྱི་སྒྲིབ་པ་སྤངས་པ་དང་ས་གཉིས་པར་འཕོ་བ་དུས་
མཉམ་པར་ཐལ། དེས་ས་དང་པོའི་སྐྱོན་ཟད་པར་སྤངས་པ་དང་། ས་གཉིས་པར་འཕོ་
བ་དུས་མཉམ་པའི་ཕྱིར། དེར་ཐལ། དེས་ས་དང་པོའི་ཡོངས་སྦྱོང་རྫོགས་པ་དང་ས་
གཉིས་པར་འཕོ་བ་དུས་མཉམ་པའི་ཕྱིར། ཁྱབ་སྟེ། ས་དང་པོའི་སྐྱོན་ཟད་ཅིང་ཡོན་ཏན་
ཡོངས་སུ་རྫོགས་པ་ན། ས་དང་པོའི་ཡོངས་སྦྱོང་རྫོགས་པར་འཇོག་པའི་ཕྱིར། དེར་ཐལ།
དེའི་ཡོངས་སྦྱོང་རྫོགས་པའི་དོན་ཞིག་ཡོད་པའི་ཕྱིར། བྱས་པ་ལ་ཁོ་ན་རེ། ས་དང་པོའི་
སྒོམ་ལམ་རྣམ་གྲོལ་ལམ་ཡོད་པར་ཐལ། ས་དང་པོའི་སྒོམ་ལམ་བར་ཆད་མེད་ལམ་ཡོད་
པའི་ཕྱིར། མ་ཁྱབ། འདོད་ན། ས་དང་པོའི་སྒོམ་ལམ་བར་ཆད་མེད་ལམ་དེ་ས་དང་
པོའི་སྐད་ཅིག་ཐ་མར་སྐྱེས་པའི་ཡེ་ཤེས་མ་ཡིན་པར་ཐལ། འདོད་པའི་ཕྱིར། །
ཁོ་ན་རེ། ཐེག་ཆེན་གྱི་སྒོམ་ལམ་རྣམ་གྲོལ་ལམ་ཆུང་ངུའི་ཆུང་ངུ་ཡིན་ན། ས་གཉིས་
པའི་ཡེ་ཤེས་ཡིན་དགོས་པར་ཐལ། ས་དང་པོའི་སྒོམ་ལམ་རྣམ་གྲོལ་ལམ་མེད་པའི་
ཕྱིར། འདོད་ན། ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་ཡིན་ན། ས་གཉིས་པའི་ཡེ་
ཤེས་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། །
ཁ་ཅིག །ས་དང་པོའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་དང་། ཐེག་
ཆེན་གྱི་སྒོམ་ལམ་ཆུང་ངུའི་ཆུང་ངུ་དོན་གཅིག །ས་གཉིས་པའི་བར་ཆད་མེད་ལམ་དང༌།
ཐེག་ཆེན་གྱི་སྒོམ་ལམ་ཆུང་ངུའི་འབྲིང་དོན་གཅིག །ས་གསུམ་པའི་བར་ཆད་མེད་ལམ་
5 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
དང༌། ཐེག་ཆེན་གྱི་སྒོམ་ལམ་ཆུང་ངུའི་ཆེན་པོ་དོན་གཅིག །དེ་བཞིན་དུ། བཞི་པ་ལྔ་པ་
དྲུག་པ་གསུམ་གྱི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་འབྲིང་སྐོར་གསུམ་དོན་
གཅིག །ས་བདུན་པའི་བར་ཆད་མེད་ལམ་དང༌། ཐེག་ཆེན་གྱི་སྒོམ་ལམ་ཆེན་པོའི་ཆུང་
དུ་དོན་གཅིག །ས་བརྒྱད་པའི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་ཆེན་པོའི་
འབྲིང་དོན་གཅིག །ཐེག་ཆེན་གྱི་སྒོམ་ལམ་ཆེན་པོ་ལ། བདེན་འཛིན་ཆུང་ངུའི་ཆུང་ངུའི་
དངོས་གཉེན་དུ་གྱུར་པའི་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་དང༌། དེ་ཕྲ་ཞིང་ཕྲ་
བའི་དངོས་གཉེན་དུ་གྱུར་པའི་ཐེག་ཆེན་གྱི་སྒོམ་ལམ་ཆེན་པོའི་ཆེན་པོ་གཉིས་ཡོད། དང་
པོ་(༧ན)དང་ས་དགུ་པའི་སྐད་ཅིག་ཐ་མའི་བར་ཆད་མེད་ལམ་དོན་གཅིག །གཉིས་པ་
དང་རྒྱུན་མཐའི་ཡེ་ཤེས་དོན་གཅིག །ཟེར་ན། འོ་ན། ལམ་ཊཱིཀ་ལས། ས་དང་པོའི་
སྐད་ཅིག་གཉིས་པ་ནས་སྒོམ་ལམ་དུ་བཞག་པ་ནི། སྒོམ་ལམ་ཆུང་ངུའི་ཆུང་ངུར་འདུ་བས་
སྒོམ་ལམ་དགུར་གྲངས་མ་ངེས་པའི་སྐྱོན་མེད་དེ། ཞེས་གསུངས་པ་མི་འཐད་པར་ཐལ།
ས་དང་པོའི་སྐད་ཅིག་ཐ་མའི་བར་ཆད་མེད་ལམ་དང་ཐེག་ཆེན་གྱི་སྒོམ་ལམ་ཆུང་ངུའི་
ཆུང་ངུ་གཉིས་དོན་གཅིག་ཡིན་པའི་ཕྱིར། །
གཞན་ཡང་། བདེན་འཛིན་ཆུང་ངུའི་ཆུང་ངུའི་དངོས་གཉེན་དུ་གྱུར་པའི་ས་དགུ་པའི་
བར་ཆད་མེད་ལམ་ཡོད་པར་ཐལ། །དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་
ཡིན་ན། རྒྱུན་མཐའི་བར་ཆད་མེད་ལམ་ཡིན་པས་ཁྱབ་པའི་ཕྱིར། རྟགས་འབུད། ཁོ་ན་
རེ། ས་དང་པོ་བས་ས་དང་པོའི་ཡོངས་སྦྱོང་མ་རྫོགས་པར་ཐལ། དེས་དེ་རྫོགས་པ་དང་
ས་གཉིས་པར་འཕོ་བ་དུས་མཉམ་ཡིན་པའི་ཕྱིར། འདོད་ན། དེས་དེ་རྫོགས་པར་ཐལ།
དེས་དེ་ཐོབ་པའི་ཕྱིར་ན། མ་ཁྱབ། ཁོ་ན་རེ། དེས་དེ་རྫོགས་པར་ཐལ། དེས་ས་དང་
པོའི་ཡོན་ཏན་རྫོགས་པར་ཐོབ་པའི་ཕྱིར། དེར་ཐལ། ས་བཅུ་པ་བས་ས་བཅུ་པའི་ཡོན་
ཏན་རྫོགས་པར་ཐོབ་པའི་ཕྱིར། དེར་ཐལ། ས་བཅུ་པའི་ཡེ་ཤེས་དེ་སེམས་དཔའི་རྣལ་
- 66 -



ས་ལམ་རྣམ་གཞག་མཁས་པའི་མགུལ་རྒྱན། །
འབྱོར་མཐར་ཐུག་ཡིན་པའི་ཕྱིར། ཞེས་ཟེར་ན། འོ་ན། ས་བཅུ་པ་བས་ས་བཅུ་པའི་
སྐྱོན་ཟད་པར་སྤངས་པར་ཐལ། དེས་དེའི་ཡོན་ཏན་རྫོགས་པར་ཐོབ་པའི་ཕྱིར། འདོད་
ན། དེས་སྐྱོན་ཟད་པར་སྤངས་པར་ཐལ། འདོད་པའི་ཕྱིར། །
ཁ་ཅིག །བདག་མེད་རྟོགས་པའི་མཁྱེན་པ་དེ་ལམ་གྱི་མཚན་ཉིད། བདག་མེད་
དོན་སྤྱིའི་ཚུལ་གྱིས་རྟོགས་པའི་མཁྱེན་པ་ཚོགས་ལམ་གྱི་མཚན་ཉིད། བདག་མེད་དོན་སྤྱིའི་
ཚུལ་གྱིས་རྟོགས་པའི་སྒོམ་བྱུང་གཙོ་བོའི་མཁྱེན་པ། སྦྱོར་ལམ་གྱི་མཚན་ཉིད། བདག་
མེད་མངོན་སུམ་དུ་གསར་དུ་རྟོགས་པའི་མཁྱེན་པ་མཐོང་ལམ་གྱི་མཚན་ཉིད། བདག་
མེད་མངོན་སུམ་དུ་རྟོགས་ཟིན་གོམས་པར་བྱས་པའི་མཁྱེན་པ། སྒོམ་ལམ་གྱི་མཚན་
ཉིད། བདག་མེད་མངོན་སུམ་དུ་རྟོགས་པའི་མཐར་ཕྱིན་པའི་མཁྱེན་པ། མི་(༧བ)སློབ་
ལམ་གྱི་མཚན་ཉིད། ཟེར་ན། བྱང་སེམས་ཚོགས་ལམ་པའི་རྒྱུད་ཀྱི་ཀུན་རྫོབ་སེམས་
བསྐྱེད་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར། འདོད་མི་ནུས་
ཏེ། ཆོས་ཅན་དེའི་ཕྱིར། ད་
གཞན་ཡང་། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་
གཞན་སེམས་ཤེས་པའི་མངོན་ཤེས་ཆོས་ཅན། མཚན་ཉིད་གསུམ་པ་དེར་ཐལ། མཚོན་
བྱ་དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་
དོན་སྤྱིའི་ཚུལ་གྱིས་རྟོགས་པའི་ཆོས་ཡོད་པར་ཐལ། འདོད་པའི་ཕྱིར། འདོད་མི་ནུས་
ཏེ། མངོན་ཤེས་ཡིན་པའི་ཕྱིར། སྐྱོན་གཞན་རྣམས་རིགས་འགྲེའོ། །གཉིས་པ་རང་
ལུགས་ལ། སའི་རྣམ་གཞག་དང་། ལམ་གྱི་རྣམ་གཞག་གཉིས་ལས། དང་པོ་ནི། མཚན་
ཉིད། དབྱེ་བ། སྒྲ་དོན་དང་གསུམ་ལས། དང་པོ་ནི། རང་གི་འབྲས་བུར་གྱུར་པའི་ཡོན་
ཏན་དུ་མའི་གཞི་རྟེན་བྱེད་པའི་ལམ་ཞུགས་ཀྱི་མངོན་པར་རྟོགས་པ་དེ། ས་ལམ་གཉིས་
སུ་ཕྱེ་བའི་སའི་མཚན་ཉིད། དེ་ལ་དབྱེ་ན། ཐེག་དམན་གྱི་ས་དང༌། ཐེག་ཆེན་གྱི་ས་
- 67 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གཉིས། དང་པོ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ཐེག་
དམན་གྱི་ལམ་ཞུགས་ཀྱི་མངོན་རྟོགས། ཐེག་དམན་གྱི་སའི་མཚན་ཉིད། དེ་ལ་དབྱེ་ན།
བརྒྱད་ཡོད་དེ། རིགས་ཀྱི་ས། བརྒྱད་པའི་ས། མཐོང་བའི་ས། བསྲབས་པའི་ས།
འདོད་ཆགས་དང་བྲལ་བའི་ས། བྱས་པ་རྟོགས་པའི་ས། ཉན་ཐོས་ཀྱི་ས། རང་རྒྱལ་གྱི་
ས་རྣམས་སུ་ཡོད་པའི་ཕྱིར། ཡང་ན་དཀར་པོ་རྣམ་པར་མཐོང་བའི་ས་གཞན་རྣམས་
འདྲ། དེ་ཡང་བསྡུ་ན། གཉིས་སུ་འདུ་བ་ཡིན་ཏེ། ཉན་རང་གི་ས་གཉིས་སུ་འདུ་བའི་
ཕྱིར། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་ཉན་ཐོས་ཀྱི་
མངོན་རྟོགས། ཉན་ཐོས་ཀྱི་སའི་མཚན་ཉིད། དེ་ལ་དབྱེ་ན། ཉན་ཐོས་སོ་སྐྱེའི་ས་དང་།
ཉན་ཐོས་འཕགས་པའི་ས་གཉིས། དེ་གང་ཞིག །ཉན་ཐོས་སོ་སྐྱེའི་རྒྱུད་ཀྱིས་བསྡུས་པའི་
མངོན་པར་རྟོགས་པ། ཉན་ཐོས་སོ་སྐྱེའི་སའི་མཚན་ཉིད། དེ་ལ་དབྱེ་ན། དེའི་ཚོགས་
སྦྱོར་གཉིས་ལས། ཉན་ཐོས་ཀྱི་ཆོས་མངོན་རྟོགས་ཉན་ཐོས་ཀྱི་ཚོགས་(༨ན)ལམ་གྱི་
མཚན་ཉིད། དེའི་དོན་མངོན་རྟོགས། དེའི་སྦྱོར་ལམ་གྱི་མཚན་ཉིད། དང་པོ་ལ་དབྱེ་ན།
ཆེ་འབྲིང་ཆུང་གསུམ། གཉིས་པ་ལ་དབྱེ་ན། དྲོད་སོགས་བཞི་ཡོད། སྦྱོར་ལམ་དང་པོ་
གསུམ་ལ་ཆུང་འབྲིང་ཆེན་པོ་གསུམ་གསུམ་སྟེ་དགུ་ཡོད། རང་གི་འབྲས་བུར་གྱུར་བའི་
ཡོན་ཏན་དུ་མའི་གཞི་རྟེན་བྱེད་པའི་ཉན་ཐོས་འཕགས་པའི་མངོན་རྟོགས། ཉན་ཐོས་
འཕཊ་པའི་སའི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་ལམ་སྒོམ་ལམ་མི་སློབ་
ལམ་གསུམ་ཡོད། རང་གི་རྒྱུར་གྱུར་པའི་ཉན་ཐོས་ཀྱི་སྦྱོར་ལམ་རྫོགས་རྗེས་སུ་བྱུང་ཞིང་།
རང་གི་འབྲས་བུར་གྱུར་པའི་ཉན་ཐོས་ཀྱི་སྒོམ་ལམ་མ་སྐྱེས་གོང་གི་ཉན་ཐོས་ཀྱི་བདེན་པ་
མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་
མཐོང་ལམ་མཉམ་གཞག་ཡེ་ཤེས་དང་། རྗེས་ཐོབ་ཡེ་ཤེས་གཉིས། དེ་གཉིས་གང་རུང་
མ་ཡིན་པའི་ཉན་ཐོས་ཀྱི་མཐོང་ལམ་དང་གསུམ་ཡོད། རང་ཡུལ་དུ་གྱུར་པའི་བདག་མེད་
- 68 -



ས་ལམ་རྣམ་གཞག་མཁས་པའི་མགུལ་རྒྱན། །
ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས། ཉན་ཐོས་
ཀྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་མཐོང་
ལམ་བར་ཆད་མེད་ལམ་དང་། མཐོང་ལམ་རྣམ་གྲོལ་ལམ་གཉིས། དེ་གཉིས་གང་རུང་
མ་ཡིན་པའི་ཉན་ཐོས་ཀྱི་མཐོང་ལམ་མཉམ་གཞག་ཡེ་ཤེས་དང་གསུམ་ཡོད། གང་ཟག་
གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་བདེན་པ་མངོན་རྟོགས་
གང་ཞིག །རང་གི་ངོ་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བཏགས་ཀྱི་དངོས་གཉེན་
བྱེད་པ། ཉན་ཐོས་ཀྱི་མཐོང་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་ན།
ཉན་ཐོས་ཀྱི་མཐོང་ལམ་བཟོད་པ་བརྒྱད་ཡོད། དེ་གང་ཞིག །རང་འདྲེན་བྱེད་ཀྱི་བར་
ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་ཉོན་སྒྲིབ་ཀུན་བཏགས་ལས་དངོས་སུ་
གྲོལ་བ། ཉན་ཐོས་ཀྱི་མཐོང་ལམ་རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་
ཀྱི་ཤེས་པ་བརྒྱད་ཡོད། དེ་གཉིས་གང་རུང་མ་ཡིན་པའི་མཐོང་ལམ་མཉམ་གཞག་ཡེ་
ཤེས་ནི། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་(༨བ)ཉན་ཐོས་ཀྱི་མཐོང་ལམ་
མཉམ་གཞག་ཡེ་ཤེས་དང་། གཉིས་སྟོང་ལ་རྩེ་གཅིག་ཏུ་མཉམ་པར་གཞག་པའི་ཉན་ཐོས་
ཀྱི་མཐོང་ལམ་མཉམ་གཞག་ཡེ་ཤེས་ལྟ་བུའོ། །ཉན་ཐོས་ཀྱི་མཐོང་ལམ་རྣམ་གྲོལ་ལམ་
ལས་ལངས་པའི་ཉན་ཐོས་ཀྱི་བདེན་པ་མངོན་རྟོགས་གང་ཞིག །རང་རྒྱུད་ལྡན་གྱི་གང་
ཟག་གི་རྒྱུད་ལ་མངོན་གྱུར་དུ་འབྱུང་བ། ཉན་ཐོས་ཀྱི་མཐོང་ལམ་རྗེས་ཐོབ་ཡེ་ཤེས་ཀྱི་
མཚན་ཉིད། རྩ་བའི་དེ་གཉིས་གང་རུང་མ་ཡིན་པ་ནི། ཉན་ཐོས་ཀྱི་མཐོང་ལམ་བར་
ཆད་མེད་ལམ་པ་དང་། ཉན་ཐོས་ཀྱི་མཐོང་ལམ་རྣམ་གྲོལ་ལམ་པ་བའི་རྒྱུད་ཀྱི་ཚད་མེད་
བཞི་དང་། ཐར་པ་དོན་གཉེར་གྱི་བློ་དང༌། ཉན་ཐོས་ཀྱི་མཐོང་ལམ་རྗེས་ཐོབ་པའི་རྒྱུད་
ཀྱི་སྟོང་ཉིད་མངོན་སུམ་དུ་རྟོགས་པའི་མཁྱེན་པ་དང་། གཉིས་སྟོང་མངོན་སུམ་དུ་རྟོགས་
པའི་མཁྱེན་པ་རྣམས་ལ་བྱེད་དོ། །རང་གི་རྒྱུར་གྱུར་པའི་ཉན་ཐོས་ཀྱི་མཐོང་ལམ་རྫོགས་
- 69-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྗེས་སུ་བྱུང་ཞིང་།། རང་གི་འབྲས་བུར་གྱུར་པའི་ཉན་ཐོས་ཀྱི་མི་སློབ་ལམ་མ་སྐྱེས་
གོང་གི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་གྱི་མཚན་ཉིད།
དེ་ལ་དབྱེ་ན། མཉམ་རྗེས་གཉིས། དེ་གཉིས་གང་ཡང་མ་ཡིན་པའི་སྒོམ་ལམ་དང་
གསུམ་ཡོད། གཞན་རྣམས་རིགས་འགྲེ །ཉན་ཐོས་ཀྱི་ལམ་གྱི་བགྲོད་པ་མཐར་ཕྱིན་པའི་
ཉན་ཐོས་ཀྱི་མངོན་རྟོགས། ཉན་ཐོས་ཀྱི་མི་སློབ་ལམ་གྱི་མཚན་ཉིད་ཡིན་ནོ། །
གཉིས་པ་ནི། རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་རང་
རྒྱལ་ལམ་ཞུགས་ཀྱི་མངོན་རྟོགས་དེ་རང་རྒྱལ་གྱི་སའི་མཚན་ཉིད། དེ་ལ་དབྱེ་ན། རང་
རྒྱལ་སོ་སྐྱེའི་ས་དང༌། རང་རྒྱལ་འཕགས་པའི་ས་གཉིས་ཡོད། དང་པོ་ནི། ཉན་ཐོས་
དང་འདྲ། གཉིས་པ་ནི་རང་གི་འབྲས་བུར་གྱུར་པའི་ཡོན་ཏན་དུ་མའི་གཞི་རྟེན་བྱེད་པའི་
རང་རྒྱལ་འཕགས་པའི་མངོན་རྟོགས། རང་རྒྱལ་འཕཊ་པའི་སའི་མཚན་ཉིད། དེ་ལ་དབྱེ་ན།
མཐོང་ལམ་སོགས་གསུམ་ཡོད། རང་གི་རྒྱུར་གྱུར་པའི་རང་རྒྱལ་གྱི་སྦྱོར་ལམ་རྫོགས་རྗེས་
སུ་བྱུང་ཞིང་། རང་གི་འབྲས་བུར་གྱུར་པའི་རང་རྒྱལ་གྱི་སྒོམ་ལམ་མ་སྐྱེས་གོང་གི་རང་
རྒྱལ་གྱི་བདེན་པ་མངོན་རྟོགས་དེ། རང་རྒྱལ་མཐོང་ལམ་གྱི་མཚན་ཉིད། དབྱེ་(༩ན)
ན། རང་རྒྱལ་གྱི་མཐོང་ལམ་མཉམ་གཞག་ཡེ་ཤེས། རྗེས་ཐོབ་ཡེ་ཤེས། དེ་གཉིས་གང་
རུང་མ་ཡིན་པའི་རང་རྒྱལ་གྱི་མཐོང་ལམ་དང་གསུམ་ཡོད། རང་ཡུལ་དུ་གྱུར་པའི་བདག་
མེད་ལ་རྩེ་གཅིག་ཏུ་མཉམ་པར་གཞག་པའི་རང་རྒྱལ་གྱི་བདེན་པ་མངོན་རྟོགས་དེ། རང་
རྒྱལ་གྱི་མཐོང་ལམ་མཉམ་གཞག་ཡེ་ཤེས་ཀྱི་མཚན་ཉིད། དབྱེ་ན། བར་ཆད་མེད་ལམ།
རྣམ་གྲོལ་ལམ། དེ་གཉིས་གང་རུང་མ་ཡིན་པའི་མཐོང་ལམ་དང་གསུམ་ཡོད། གཉིས་
སྟོང་ལ་རྩེ་གཅིག་ཏུ་མཉམ་པར་བཞག་པའི་རང་རྒྱལ་གྱི་བདེན་པ་མངོན་རྟོགས་གང་ཞིག
རང་གི་ངོ་སྐལ་གྱི་སྤང་བྱར་གྱུར་པའི་གཟུགས་ཕྱི་རོལ་དོན་འཛིན་གྱི་རྟོག་པ་ཀུན་བཏགས་
ཀྱི་དངོས་གཉེན་བྱེད་པ་དེ་རང་རྒྱལ་གྱི་མཐོང་ལམ་བར་ཆད་མེད་ལམ་གྱི་མཚན་ཉིད།
- 70 -



ས་ལམ་རྣམ་གཞག་མཁས་པའི་མགུལ་རྒྱན། །
དབྱེ་ན། བཟོད་པ་བརྒྱད་ཡོད། དེ་གང་ཞིག་རང་འདྲེན་བྱེད་ཀྱི་བར་ཆད་མེད་ལམ་གྱི་
ངོ་སྐལ་གྱི་སྤང་བྱ་དངོས་སུ་སྤངས་པ་དེ། རང་རྒྱལ་གྱི་མཐོང་ལམ་རྣམ་གྲོལ་ལམ་གྱི་མཚན་
ཉིད། དབྱེ་ན། མཐོང་ལམ་ཤེས་པ་བརྒྱད་ཡོད། གཞན་རྣམས་རིགས་འགྲེ ། །
གཉིས་པ་ཐེག་ཆེན་གྱི་ས་བཤད་པ་ལ། མཚན་ཉིད། དབྱེ་བ། འཕོ་ཚུལ། ཁྱད་
པར་གྱི་ཆོས་དང་། མིང་དོན་དང་ལྔ། དང་པོ་ནི། རང་གི་འབྲས་བུར་གྱུར་བའི་ཡོན་
ཏན་དུ་མའི་རྟེན་དུ་གྱུར་པའི་ཐེག་ཆེན་ལམ་ཞུགས་ཀྱི་མངོན་རྟོགས། ཐེག་ཆེན་གྱི་སའི་
མཚན་ཉིད། དེ་ལ་དབྱེ་ན། བྱང་སེམས་ཀྱི་ས་དང་། སངས་རྒྱས་ཀྱི་ས་གཉིས་ཡོད། དེ་
འདྲ་བའི་རྟེན་དུ་གྱུར་པའི་བྱང་སེམས་ཀྱི་མངོན་རྟོགས་བྱང་སེམས་ཀྱི་སའི་མཚན་ཉིད།
དེ་ལ་དབྱེ་ན། བྱང་སེམས་སོ་སྐྱེའི་ས་དང༌། བྱང་སེམས་འཕགས་པའི་ས་གཉིས་ཡོད།
དེ་འདྲའི་བྱང་སེམས་སོ་སྐྱེའི་མངོན་རྟོགས་དེ་བྱང་སེམས་སོ་སྐྱེའི་སའི་མཚན་ཉིད། དབྱེ་
ན། བྱང་སེམས་ཀྱི་ཚོགས་སྦྱོར་གཉིས་ཡོད། བྱང་སེམས་ཀྱི་ཆོས་མངོན་རྟོགས། བྱང་
སེམས་ཀྱི་ཚོགས་ལམ་གྱི་མཚན་ཉིད། དེ་ལ་དབྱེ་ན། ཆུང་འབྲིང་ཆེན་པོ་གསུམ་ཡོད། །
བྱང་སེམས་ཀྱི་དོན་མངོན་རྟོགས། བྱང་སེམས་ཀྱི་སྦྱོར་ལམ་གྱི་མཚན་ཉིད། དེ་ལ་དབྱེ་
ན། དྲོད་སོགས་བཞི། དེ་རེ་རེ་ལ་ཆུང་འབྲིང་ཆེན་པོ་གསུམ་གསུམ་(༩བ)སྟེ་བཅུ་གཉིས་
ཡོད། སྙིང་རྗེ་ཆེན་པོ་དང་སྟོང་ཉིད་མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་
བྱང་སེམས་འཕགས་པའི་མངོན་རྟོགས་དེ། བྱང་སེམས་འཕགས་པའི་སའི་མཚན་ཉིད།
དེ་ལ་དབྱེ་ན། ས་དང་པོ་རབ་ཏུ་དགའ་བ། གཉིས་པ་དྲི་མ་མེད་པ། གསུམ་པ་འོད་བྱེད་
པ། བཞི་པ་འོད་འཕྲོ་བ། ལྔ་པ་སྦྱང་དཀའ་བ། དྲུག་པ་མངོན་དུ་གྱུར་པ། བདུན་པ་
རིང་དུ་སོང་བ། བརྒྱད་པ་མི་གཡོ་བ། དགུ་པ་ལེགས་པའི་བློ་གྲོས། བཅུ་པ་ཆོས་ཀྱི་
སྤྲིན་རྣམས་སུ་ཡོད་པའི་ཕྱིར། །
ཁ་ཅིག །སྦྱིན་པའི་ཕར་ཕྱིན་ཆེས་ལྷག་པས་ཟིན་པའི་ས་དང་པོའི་ཡེ་ཤེས་དེ། ས་
- 71 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
དང་པོའི་མཚན་ཉིད་ཟེར་ན། མི་འཐད་དེ། དེ་འདྲའི་ས་དང་པོའི་ཡེ་ཤེས་མེད་པའི་
ཕྱིར། དེར་ཐལ། སྦྱིན་པའི་ཕར་ཕྱིན་ཐོབ་པའི་ས་དང་པོ་བ་མེད་པའི་ཕྱིར། སློབ་ལམ་
ན་སྦྱིན་པའི་ཕར་ཕྱིན་མེད་པའི་ཕྱིར། དེས་ན་ཚུལ་ཁྲིམས་ཀྱི་ཕར་ཕྱིན་ཡན་ཆད་ཀྱི་
ཉམས་ལེན་ལྷག་པར་མ་ཐོབ་ཅིང་། ཕར་ཕྱིན་བཅུའི་ནང་ནས་སྦྱིན་པའི་ཕར་ཕྱིན་གྱི་
ཉམས་ལེན་ལྷག་པར་ཐོབ་པའི་ས་དང་པོའི་ཡེ་ཤེས་དེ། ས་དང་པོ་རབ་ཏུ་དགའ་བའི་
མཚན་ཉིད། དེ་བཞིན་དུ། ས་གཉིས་པ་ནས་ས་བཅུ་པའི་བར་ལ་ཕར་ཕྱིན་བཅུ་སྦྱར་
ནས་མཐར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཟིན་པས་རབ་ཏུ་ཕྱེ་བའི་
ས་བཅུའི་ཡེ་ཤེས་དེ། ཞེས་རིགས་འགྲེའོ། །ས་རབ་ཏུ་དགའ་བ་ལ་དབྱེ་ན། ས་དང་
པོའི་བར་ཆད་མེད་ལམ་དང་། ས་དང་པོའི་རྣམ་གྲོལ་ལམ་དང་། དེ་གཉིས་གང་རུང་མ་
ཡིན་པའི་ས་དང་པོའི་མཉམ་གཞག་ཡེ་ཤེས་དང་གསུམ་ཡོད། ཆོས་ཉིད་ལ་རྩེ་གཅིག་
ཏུ་མཉམ་པར་བཞག་པའི་ས་དང་པོའི་མཉམ་གཞག་ཡེ་ཤེས་གང་ཞིག །རང་གི་ངོ་སྐལ་
གྱི་བདེན་འཛིན་གྱི་དངོས་གཉེན་བྱེད་པ་དེ། ས་དང་པོའི་བར་ཆད་མེད་ལམ་གྱི་མཚན་
ཉིད། དེ་ལ་དབྱེ་ན། མཐོང་ལམ་བར་ཆད་མེད་ལམ་དང༌། སྒོམ་ལམ་བར་ཆད་མེད་
ལམ་གཉིས། ས་དང་པོའི་བར་ཆད་མེད་ལམ་གང་ཞིག །རང་གི་ངོ་སྐལ་གྱི་བདེན་འཛིན་
ཀུན་བཏགས་ཀྱི་དངོས་གཉེན་བྱེད་པ་དེ། ས་དང་པོའི་མཐོང་ལམ་བར་ཆད་མེད་ལམ་
གྱི་མཚན་ཉིད། དེ་ལ་དབྱེ་ན། བཟོད་པ་བརྒྱད་ཡོད། དེ་དང་(༡༠ན)ཐེག་ཆེན་གྱི་མཐོང་
ལམ་བར་ཆད་མེད་ལམ་དོན་གཅིག །ས་དང་པོའི་བར་ཆད་མེད་ལམ་གང་ཞིག །རང་
གི་ངོ་སྐལ་གྱི་བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ་དེ། ས་དང་པོའི་སྒོམ་ལམ་
བར་ཆད་མེད་ལམ་གྱི་མཚན་ཉིད། དེ་དང་ས་དང་པོའི་སྐད་ཅིག་ཐ་མར་སྐྱེས་པའི་ས་
དང་པོའི་སྒོམ་ལམ་བར་ཆད་མེད་ལམ་དོན་གཅིག །ཆོས་ཉིད་ལ་རྩེ་གཅིག་ཏུ་མཉམ་
པར་བཞག་པའི་ཡེ་ཤེས་གང་ཞིག །རང་དང་མཉམ་གཞག་ཐུན་གཅིག་ཏུ་གྱུར་པའི་བར་
- 72 -



ས་ལམ་རྣམ་གཞག་མཁས་པའི་མགུལ་རྒྱན།།
ཆད་མེད་ལམ་གྱི་ངོ་སྐལ་གྱི་སྒྲིབ་པ་སྤངས་པའི་ས་དང་པོའི་ཡེ་ཤེས་དེ། ས་དང་པོའི་
རྣམ་གྲོལ་ལམ་གྱི་མཚན་ཉིད། དབྱེ་ན། ཐེག་ཆེན་གྱི་མཐོང་ལམ་ཤེས་པ་བརྒྱད་ཡོད།
དེ་གཉིས་གང་རུང་མ་ཡིན་པ་ནི། གང་ཟག་གི་བདག་མེད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་མཐོང་ལམ་དང་། གཉིས་སྟོང་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་མཐོང་ལམ་དང་། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ཀྱི་རྗེས་
སུ་སླར་ཡང་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ས་དང་པོའི་ཡེ་ཤེས་ལྟ་
བུའོ། །ས་དང་པོའི་རྣམ་གྲོལ་ལམ་ལས་ལངས་པའི་ཐེག་ཆེན་གྱི་བདེན་པ་མངོན་རྟོགས་
གང་ཞིག །རང་རྒྱུད་ལ་ལྡན་པའི་གང་ཟག་གི་རྒྱུད་ལ་མངོན་གྱུར་དུ་འབྱུང་བ་དེ། ས་
དང་པོའི་རྗེས་ཐོབ་ཡེ་ཤེས་ཀྱི་མཚན་ཉིད། དེ་དང་ཐེག་ཆེན་གྱི་མཐོང་ལམ་རྗེས་ཐོབ་
ཡེ་ཤེས་དོན་གཅིག །མཉམ་རྗེས་གང་རུང་མ་ཡིན་པའི་ཐེག་ཆེན་གྱི་མཐོང་ལམ་ནི་ཐེག་
ཆེན་གྱི་མཐོང་ལམ་བར་ཆད་མེད་ལམ་པའི་རྒྱུད་ཀྱི་ཀུན་རྫོབ་སེམས་བསྐྱེད་དང་དེའི་
རྒྱུད་ཀྱི་གང་ཟག་གི་བདག་མེད་མངོན་སུམ་དུ་རྟོགས་པའི་ཡེ་ཤེས་དང་། ཐེག་ཆེན་
མཐོང་ལམ་རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ཀྱི་སྟོང་ཉིད་མངོན་སུམ་
དུ་རྟོགས་པའི་མཁྱེན་པ་ལྟ་བུའོ། །སྐྱེ་ཚུལ་ནི། ཆོས་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོའི་ཡེ་ཤེས། ཐེག་ཆེན་གྱི་མཐོང་
ལམ་བར་ཆད་མེད་ལམ་དང་། ཐེག་ཆེན་གྱི་མཐོང་ལམ་རྣམ་གྲོལ་རྣམས། མཉམ་
གཞག་ཐུན་གཅིག་ལ་སྐྱེ། དེའི་རྗེས་སུ་ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་སྐྱེ།
དེའི་རྗེས་སུ་ས་དང་(༡༠བ)པོའི་བར་ཆད་མེད་ལམ་དང་། རྣམ་གྲོལ་ལམ་གཉིས་གང་
རུང་མ་ཡིན་པའི་ས་དང་པོའི་མཉམ་གཞག་ཡེ་ཤེས་སྐྱེ། དེའི་རྗེས་སུ་ས་དང་པོའི་སྒོམ་
ལམ་བར་ཆད་མེད་ལམ་སྐྱེ་བ་ཡིན་ནོ། །དེ་དང་ས་གཉིས་པའི་རྣམ་གྲོལ་ལམ་མཉམ་
གཞག་ཐུན་གཅིག་ལ་སྐྱེ་བ་དང་། དེའི་རྗེས་སུ་ས་གཉིས་པའི་རྗེས་ཐོབ་ཡེ་ཤེས་སྐྱེ། དེའི་
- 73 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྗེས་སུ་ས་གཉིས་པའི་རྣམ་གྲོལ་ལམ་དང་། བར་ཆད་མེད་ལམ་གང་རུང་མ་ཡིན་པའི་
ས་གཉིས་པའི་མཉམ་གཞག་ཡེ་ཤེས་སྐྱེ། དེའི་རྗེས་སུ་ས་གཉིས་པའི་སྐད་ཅིག་ཐ་མའི་
བར་ཆད་མེད་ལམ་སྐྱེ་བ་ཡིན་ནོ། །དེས་ལྷག་མ་རྣམས་ལ་རིགས་འགྲེའོ། །
གསུམ་པ་ས་ནས་ས་ལ་འཕོ་ཚུལ་ནི། མཉམ་གཞག་ནས་མཉམ་གཞག་ཏུ་འཕོ་བ་
ཡིན་ཏེ། བར་ཆད་མེད་ལམ་ནས་རྣམ་གྲོལ་ལམ་དུ་འཕོ་བ་ཡིན་པའི་ཕྱིར། ས་དང་པོ་
ནས་ས་གཉིས་པར་འཕོ་བའི་ཚེ། ས་དང་པོའི་བར་ཆད་མེད་ལམ་ནས་ས་གཉིས་པའི་
རྣམ་གྲོལ་ལམ་དུ་འཕོ། ས་བདུན་པ་ནས་ས་བརྒྱད་པར་འཕོ་བའི་ཚེ་དེ་ལྟར་དུ་འཕོ་བའི་
ཕྱིར། དེར་ཐལ། ས་བཅུ་པ་ནས་སངས་རྒྱས་ཀྱི་སར་འཕོ་བའི་ཚེ་ན་ཡང་དེ་ལྟར་འཕོ་
བའི་ཕྱིར། དེས་ན་ས་བཅུ་ པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་ཡོད། དེ་
བཞིན་དུ་ས་དགུ་པའི་ཐོག་མར་སྐྱེས་པའི་རྣམ་གྲོལ་ལམ་ཡང་ཡོད་པའི་ཕྱིར། བཞི་པ་ལ་
ཕར་ཕྱིན་ལྷག་ཚུལ་གྱི་ཁྱད་པར། ཡོན་ཏན་གྱི་གྲངས་འཕེལ་བའི་ཁྱད་པར། རྣམ་སྨིན་
གྱི་སྐྱེ་བ་ལེན་ཚུལ་གྱི་ཁྱད་པར། སྤང་བྱ་སྤོང་ཚུལ་གྱི་ཁྱད་པར། ཡོངས་སྦྱོང་གི་ཁྱད་
པར་རོ། །དང་པོ་ནི། ས་དང་པོར་སྦྱིན་པའི་ཕར་ཕྱིན་གྱི་ཉམས་ལེན་ལྷག་པར་ཐོབ་པ་
ནས་བཟུང་སྟེ། བཅུ་པར་ཡེ་ཤེས་ཀྱི་ཕར་ཕྱིན་གྱི་ཉམས་ལེན་ཆེས་ལྷག་པར་ཐོབ་པ་
ཡིན་ནོ། །
གཉིས་པ་ནི། ས་དང་པོའི་རྗེས་ཐོབ་ཏུ་སྐད་ཅིག་མ་གཅིག་ལ་སངས་རྒྱས་བརྒྱའི་
ཞལ་མཐོང་བ། དེ་དག་གིས་བྱིན་གྱིས་བརླབ་པ་ཤེས་པ་ཐོབ་པ། སངས་རྒྱས་ཀྱི་ཞིང་
བརྒྱར་འགྲོ་ནུས། དེའི་ཞིང་བརྒྱ་སྣང་བར་བྱེད་ནུས། འཇིག་རྟེན་གྱི་ཁམས་མི་འདྲ་བ་
བརྒྱ་གཡོ་བར་བྱེད་ནུས། བསྐལ་པ་བརྒྱར་གནས་ནུས། བསྐལ་པ་བརྒྱའི་སྔོན་དང་ཕྱི་
མའི་མཐའ་ལ་ཡང་དག་པར་ཡེ་ཤེས་ཀྱི་གཟིགས་པ་འཇུག་ནུས། །ཏིང་ངེ་འཛིན་མི་
འདྲ་(༡༡ན)བ་བརྒྱ་ལ་སྙོམས་པར་འཇུག་ནུས། ཆོས་ཀྱི་སྒོ་མོ་མི་འདྲ་བ་བརྒྱ་འབྱེད་
- 74 -



ས་ལམ་རྣམ་གཞག་མཁས་པའི་མགུལ་རྒྱན། །
ནུས། སེམས་ཅན་བརྒྱ་སྨིན་པར་བྱེད་ནུས། རང་གི་ལུས་བརྒྱར་སྤྲུལ་ནུས། རང་གི་ལུས་
རེ་རེའི་འཁོར་དུ་བྱང་སེམས་འཕགས་པ་བརྒྱ་བརྒྱས་བསྐོར་བ་བྱེད་ནུས་པ་ནས་བཟུང་
སྟེ། ས་གཉིས་པར་དེ་འདྲ་བའི་ཡོན་ཏན་སྟོང་ཕྲག་སྡེ་ཚན་བཅུ་གཉིས། ས་གསུམ་པར་
འབུམ་ཕྲག་བཅུ་གཉིས། ས་བཞི་པར་བྱེ་བ་བརྒྱ་ཕྲག་བཅུ་གཉིས། ས་ལྔ་པར་བྱེ་བ་
སྟོང་ཕྲག་བཅུ་གཉིས། ས་དྲུག་པར་བྱེ་བ་འབུམ་ཕྲག་བཅུ་གཉིས། ས་བདུན་པར་བྱེ་བ་
ཁྲག་ཁྲིག་འབུམ་ཕྲག་བཅུ་གཉིས། ས་བརྒྱད་པར་སྟོང་གསུམ་གྱི་རྡུལ་ཕྲ་རབ་ཀྱི་གྲངས་
དང་མཉམ་པའི་སྡེ་ཚན་བཅུ་གཉིས། ས་དགུ་པར་སྟོང་གསུམ་འབུམ་ཕྲག་བཅུའི་རྡུལ་
ཕྲ་རབ་ཀྱི་གྲངས་དང་མཉམ་པའི་ཡོན་ཏན་སྡེ་ཚན་བཅུ་གཉིས། ས་བཅུ་པར་སངས་
རྒྱས་ཀྱི་ཞིང་བརྗོད་དུ་མེད་པའི་ཡང་བརྗོད་དུ་མེད་པའི་རྡུལ་ཕྲ་རབ་ཀྱི་གྲངས་དང་མཉམ་
པའི་ཡོན་ཏན་སྡེ་ཚན་བཅུ་གཉིས་ཐོབ་པའི་ཕྱིར། །
གསུམ་པ་ནི། ས་དང་པོ་བས་འཛམ་བུའི་གླིང་ལ་དབང་སྒྱུར་བའི་འཁོར་ལོས་སྒྱུར་
བའི་རྒྱལ་པོར་སྐྱེ་བ་ལེན། ས་གཉིས་པ་བས་གླིང་བཞི། ས་གསུམ་པ་བས་སུམ་ཅུ་རྩ་
གསུམ། ས་བཞི་པ་བས་འཐབ་བྲལ། ས་ལྔ་པ་བས་དགའ་ལྡན། ས་དྲུག་པ་བས་འཕུལ་
དགའ། ས་བདུན་པ་བས་གཞན་འཕྲུལ་དབང་བྱེད། ས་བརྒྱད་པ་བས་སྟོང་སྤྱི་ཕུད་ཀྱི་
བདག་པོ་ཚངས་པ་ཆེན་པོ། ས་དགུ་པ་བས་སྟོང་གཉིས་པའི་བདག་པོ་ཚངས་པ་ཆེན་པོ།
ས་བཅུ་པ་བས་འོག་མིན་གྱི་ལྷའི་བུ་དབང་ཕྱུག་ཆེན་པོའི་སྐྱེ་བ་ལེན་པའི་ཕྱིར། །
བཞི་པ་ནི། མཐོང་ལམ་གྱི་སྐབས་སུ་མཐོང་སྤང་ཉོན་སྒྲིབ་བརྒྱ་དང་བཅུ་གཉིས་
སྤོང་། མཐོང་སྤང་ཤེས་སྒྲིབ་བརྒྱ་དང་བརྒྱད་སྤོང་ལ། མཐོང་སྤང་དུ་གྱུར་པའི་ཉོན་སྒྲིབ་
བརྒྱ་དང་བཅུ་གཉིས་ཡོད་དེ། དེར་གྱུར་པའི་འདོད་པའི་སས་བསྡུས་ཀྱི་མཐོང་སྤང་ཉོན་
སྒྲིབ་བཞི་བཅུ། གོང་མའི་སས་བསྡུས་ཀྱི་མཐོང་སྤང་ཉོན་སྒྲིབ་བདུན་ཅུ་རྩ་གཉིས་ཡོད་
པའི་ཕྱིར། དང་པོ་གྲུབ་སྟེ། དེར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་མཐོང་
- 75 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སྤང་ཉོན་སྒྲིབ་བཅུ། ཀུན་འབྱུང་མཐོང་སྤང་ཉོན་མོངས་བཅུ་(༡༡བ)འགོག་པའི་དེ་བཅུ་
དང་ལམ་གྱི་དེ་བཅུ་དང་བཞི་བཅུ་ཡོད་པའི་ཕྱིར། དང་པོ་གྲུབ་སྟེ། དེར་གྱུར་པའི་འདོད་
ཆགས། ཁོང་ཁྲོ། ང་རྒྱལ། ཉོན་མོངས་ཅན་གྱི་མ་རིག་པ། ཐེ་ཚོམ་ཉོན་མོངས་ཅན།
འཇིག་ཚོགས་ལ་ལྟ་བ། ལོག་པར་ལྟ་བ། མཐར་འཛིན་པར་ལྟ་བ། ལྟ་བ་མཆོག་ཏུ་
འཛིན་པ། ཚུལ་ཁྲིམས་དང་། བརྟུལ་ཞུགས་མཆོག་འཛིན་རྣམས་སུ་ཡོད་པའི་ཕྱིར།
གཞན་རྣམས་རིགས་འགྲེ །དེ་སྐད་དུ་ཡང་། རྒྱན་སྣང་ལས། འདིར་ཡང་འདོད་ཆགས་
དང༌། ཁོང་ཁྲོ་དང་། ང་རྒྱལ་དང༌། མ་རིག་པ་དང༌། ཐེ་ཚོམ་དང་། འཇིག་ཚོགས་སུ་ལྟ་
བ་དང༌། ལོག་པར་ལྟ་བ་དང་། མཐར་འཛིན་པར་ལྟ་བ་དང༌། ལྟ་བ་མཆོག་ཏུ་འཛིན་པ་
དང་། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་པ་རྣམས་འདོད་པ་ཁམས་ན་བདེན་
པ་བཞིའི་དབྱེ་བས་བཞི་བཅུར་འགྱུར་རོ། །ཞེས་གསུངས་པའི་ཕྱིར། །
གཉིས་པ་ནི། གཟུགས་ཀྱི་སས་བསྡུས་ཀྱི་སུམ་ཅུ་རྩ་དྲུག །གཟུགས་མེད་ཀྱི་སས་
བསྡུས་ཀྱི་སུམ་ཅུ་རྩ་དྲུག་ཡོད་པའི་ཕྱིར། དང་པོ་གྲུབ་སྟེ། དེར་གྱུར་པའི་སྡུག་བསྔལ་
མཐོང་སྤང་ཉོན་མོངས་སུ་གྱུར་པའི་འདོད་ཆགས། ང་རྒྱལ། ཉོན་མོངས་ཅན་གྱི་མ་རིག་
པ། ཐེ་ཚོམ་ཉོན་མོངས་ཅན། འཇིག་ཚོགས་ལ་ལྟ་བ། ལོག་པར་ལྟ་བ། མཐར་འཛིན་
པར་ལྟ་བ། ལྟ་བ་མཆོག་ཏུ་འཛིན་པ། ཚུལ་ཁྲིམས་དང་བརྟུལ་ཞུགས་མཆོག་ཏུ་འཛིན་
པ་སྟེ་དགུ་ཡོད་པའི་ཕྱིར། དེ་བཞིན་དུ་ཕྱི་མ་རྣམས་ལ་ཡང་དགུ་དགུ་ཡོད་པའི་ཕྱིར།
གཟུགས་མེད་ལ་རིགས་འགྲེ །དེ་སྐད་དུ་ཡང་རྒྱན་སྣང་ལས། དེ་བཞིན་དུ། གཟུགས་
དང་གཟུགས་མེད་པའི་ཁམས་སུ་ནི་དེ་དག་བདེན་པ་བཞིའི་མཐོང་བས་སྤང་བར་བྱ་
བ། ཁོང་ཁྲོ་བ་བརྒྱད་བཏོན་ན་བདུན་ཅུ་རྩ་གཉིས་སོ། །སྤྱིར་བསྡོམ་ན་མཐོང་བས་སྤང་
བར་བྱ་བའི་ཉོན་མོངས་པ་བརྒྱ་དང་བཅུ་གཉིས་སྤོང་སྟེ། ཞེས་གསུངས་པའི་ཕྱིར། རྩ་
རྟགས་གཉིས་པ་གྲུབ་སྟེ། ཐེག་ཆེན་གྱི་མཐོང་སྤང་དུ་གྱུར་པའི་ཤེས་སྒྲིབ་བརྒྱ་དང་བརྒྱད་
- 76 -



ས་ལམ་རྣམ་གཞག་མཁས་པའི་མགུལ་རྒྱན།
ཡོད་དེ། དེར་གྱུར་པའི་འདོད་པའི་སས་བསྡུས་ཀྱི་མཐོང་སྤང་ཤེས་སྒྲིབ་སུམ་ཅུ་རྩ་དྲུག །
གཟུགས་དང་གཟུགས་མེད་ཀྱི་སུམ་ཅུ་རྩ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ།
འདོད་པའི་སས་བསྡུས་(༡༢ན)ཀྱི་མཐོང་སྤང་ཤེས་སྒྲིབ་ལྡོག་པ་གཟུང་རྟོག་དགུ །འཇུག་
པ་གཟུང་རྟོག་དགུ །རྫས་འཛིན་རྟོག་པ་དགུ །བརྟགས་འཛིན་རྟོག་པ་དགུ་རྣམས་སུ་
ཡོད་པའི་ཕྱིར། ཕྱི་མ་རྣམས་རིགས་འགྲེའོ། ། །
གཉིས་པ་ནི། སྒོམ་སྤང་ལ། ཉོན་སྒྲིབ་དང་ཤེས་སྒྲིབ་གཉིས་ལས། དང་པོ་ལ་
བཅུ་དྲུག་ཡོད་དེ། ས་དང་པོའི་སྒོམ་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་
པའི་སྒོམ་སྤང་ཉོན་མོངས་དེ་ལ་འདོད་པའི་སས་བསྡུས་ཀྱི་ཉོན་མོངས་དྲུག །གོང་མའི་
སས་བསྡུས་ཀྱི་བཅུ་རྣམས་སུ་ཡོད་པའི་ཕྱིར། དང་པོ་གྲུབ་སྟེ། ཐེག་ཆེན་གྱི་སྒོམ་སྤང་དུ་
གྱུར་པའི་འདོད་པའི་སས་བསྡུས་ཀྱི་འདོད་ཆགས། ཞེ་སྡང་། ང་རྒྱལ། མ་རིག་པ།
འཇིག་ཚོགས་སུ་ལྟ་བ། མཐར་འཛིན་པར་ལྟ་བ་སྟེ་དྲུག་ཡོད་པའི་ཕྱིར། གཉིས་པ་གྲུབ་
སྟེ། དེར་གྱུར་པའི་གཟུགས་ཀྱིས་སས་བསྡུས་ལྔ། གཟུགས་མེད་ཀྱི་སས་བསྡུས་ཀྱི་ལྔ་
རྣམས་སུ་ཡོད་པའི་ཕྱིར། དང་པོ་གྲུབ་སྟེ། གཟུགས་ཀྱི་སས་བསྡུས་ཀྱི་འདོད་ཆགས།
ང་རྒྱལ། མ་རིག་པ། འཇིག་ཚོགས་སུ་ལྟ་བ། མཐར་འཛིན་པར་ལྟ་བ་རྣམས་སུ་ཡོད་
པའི་ཕྱིར། གཉིས་པ་རིགས་འགྲེའོ། །དེ་སྐད་དུ་ཡང་རྒྱན་སྣང་ལས། དེ་བས་ན་ས་དང་
པོའི་སྐད་ཅིག་མ་དང་པོ་མཐོང་བའི་ལམ་ཡིན་ནོ། །དེ་ལས་གཞན་པ་སྐད་ཅིག་གཉིས་པ་
ལ་སོགས་པ་ནས་རྡོ་རྗེ་ལྟ་བུར་བརྗོད་པའི་བར་ཆད་མེད་པའི་ལམ་གང་ལས་དེ་མ་ཐག་ཏུ་
སངས་རྒྱས་ཀྱི་ས་ཀུན་ཏུ་འོད་ཐོབ་པའི་བར་འདི་དག་ཐམས་ཅད་ནི་མཆོག་གི་དོན་ལ་
སོགས་པར་ཆོས་ཀྱི་དབྱེ་བས་སོ་སོར་རྟོགས་པའི་ཕྱིར་སྒོམ་པའི་ལམ་ཡིན་པར་བཤད་
དོ། །དེ་ལ་ཡང་ཉོན་མོངས་པ་བཅུ་དྲུག་ཅི་རིགས་པར་རིམ་གྱིས་སྤོང་ངོ༌། །འདི་ལྟ་སྟེ།
འདོད་ཆགས་དང་། ཞེ་སྡང་དང་། ང་རྒྱལ་དང་། མ་རིག་པ་དང་། འཇིགས་ཚོགས་ལ་
- 77 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལྟ་བ་དང་། མཐར་འཛིན་པར་ལྟ་བ་སྟེ། འདོད་པར་སྤྱོད་པ་དྲུག་གོ །དེ་དག་ཉིད་ལས་
ཞེ་སྡང་བཏོན་ནས་གཟུགས་དང་གཟུགས་མེད་པར་སྤྱོད་པ་བཅུ་ཡིན་ནོ། །ཞེས་གསུངས་
པའི་ཕྱིར། གཉིས་པ་གྲུབ་སྟེ། མཐོང་བ་དང་སྒོམ་པའི་ལམ་ལ་ཡོངས་སུ་སྤྱོད་པའི་ཆོས་
ཀྱི་དབྱེ་བས་རབ་ཏུ་དགའ་(༡༢བ)བ་ལ་སོགས་པའི་ས་བཅུར་རྣམ་པར་བཞག་གི །ཞེས་
གསུངས་པའི་ཕྱིར། ཐེག་ཆེན་གྱི་སྒོམ་སྤང་དུ་གྱུར་པའི་ཤེས་སྒྲིབ་དེ་ལ་བརྒྱ་དང་བརྒྱད་
ཡོད་དེ། དེར་གྱུར་པའི་འདོད་པའི་སས་བསྡུས་ཀྱི་སྒོམ་སྤང་ཤེས་སྒྲིབ་སུམ་ཅུ་རྩ་དྲུག །
དེར་གྱུར་པའི་གཟུགས་ཀྱི་སས་བསྡུས་ཀྱི་སོ་དྲུག །དེར་གྱུར་པའི་གཟུགས་མེད་ཀྱི་སས་
བསྡུས་ཀྱི་སོ་དྲུག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་བསྡུས་ཀྱི་
སྒོམ་སྤང་ཤེས་སྒྲིབ་འཇུག་པ་གཟུང་རྟོག་དགུ །ལྡོག་པ་གཟུང་རྟོག་དགུ །རྫས་འཛིན་
རྟོག་པ་དགུ །བརྟགས་འཛིན་རྟོག་པ་དགུ་རྣམས་སུ་ཡོད་པའི་ཕྱིར། དེས་གཞན་རྣམས་
ལ་རིགས་འགྲེ །ལྔ་པ་ནི། རང་གང་ལ་ལྡན་པའི་ས་དེའི་སྐྱོན་སེལ་བར་བྱེད་ཅིང་ཡོན་
ཏན་རྫོགས་པར་བྱེད་པའི་ཡོན་ཏན་དེ། སའི་ཡོངས་སྦྱོང་གི་མཚན་ཉིད། དབྱེ་ན་དགུ་ཡོད།
ས་དང་པོའི་སྐྱོན་སེལ་བར་བྱེད་ཅིང་། ཡོན་ཏན་རྫོགས་པར་བྱེད་པའི་ས་དང་ པོའི་ ཡོན་
ཏན་དེ། ས་དང་པོའི་ཡོངས་སྦྱོང་གི་མཚན་ཉིད། དེས་གཞན་རྣམས་རིགས་འགྲེ །ས་
བཅུ་ལ་ཡོངས་སྦྱོང་གི་གྲངས་ཀྱི་ཁྱད་པར་ཡོད་དེ། ས་དང་པོ་ལ་ཡོངས་སྦྱོང་བཅུ། གཉིས་
པ་ལ་བརྒྱད། གསུམ་པ་ལ་ལྔ། བཞི་པ་དང་ལྔ་པ་ལ་བཅུ་བཅུ། དྲུག་པ་ལ་བཅུ་གཉིས།
བདུན་པ་ལ་ཉི་ཤུ། བརྒྱད་པ་ལ་བརྒྱད། དགུ་པ་ལ་བཅུ་གཉིས་རྣམས་སུ་ཡོད་པའི་
ཕྱིར། འོ་ན། ས་བཅུ་པའི་ཡོངས་སྦྱོང་མེད་པ་ཡིན་ནམ་ཞེ་ན། མ་ཡིན་ཏེ། ས་བཅུ་པའི་
སྐྱོན་སེལ་བར་བྱེད་ཅིང་ཡོན་ཏན་རྫོགས་པར་བྱེད་པའི་ས་བཅུ་པའི་ཡེ་ཤེས་ཡོད་པའི་ཕྱིར།
སྐབས་འདིར་ས་བཅུ་པའི་ཡོངས་སྦྱོང་དངོས་སུ་མི་སྟོན་པའི་རྒྱུ་མཚན་ཡོད་དེ། ས་དགུ་
པའི་ཡོངས་སྦྱོང་དངོས་སུ་བསྟན་པའི་ཤུགས་ལ་ས་བཅུ་པའི་ཡོངས་སྦྱོང་རྟོགས་ནུས་པའི་
- 78 -



ས་ལམ་རྣམ་གཞག་མཁས་པའི་མགུལ་རྒྱན། །
ཕྱིར། འོ་ན། ས་བཅུའི་ཡོངས་སྦྱོང་རྣམས་སླར་མཐོང་བའི་ཡོན་ཏན་ཐོབ་ཕྱིར་དུ་ཡོངས་
སུ་སྦྱོང་བ་ཡིན་ནམ། ཐོབ་ཟིན་ཡོངས་སུ་སྦྱོང་བ་ཡིན་ཞེ་ན། ཁ་ཅིག །མ་ཐོབ་པ་ཐོབ་
པའི་ཕྱིར། ཡོངས་སུ་སྦྱོང་བ་ཡིན་ཏེ། དཔེར་ན། ཆུ་འདྲེན་པའི་ཡུར་བ་བཞིན་ནོ། །
ཞེས་ཟེར། ཁ་ཅིག །ཐོབ་ཟིན་སྦྱོང་བ་ཡིན་ཏེ། དཔེར་ན། ཁང་བཟང་བྱི་དོར་བྱེད་པ་
བཞིན་ནོ། །ཞེས་ཟེར་ན། དང་པོ་མི་འཐད་དེ། ས་དང་(༡ ༣ན)པོའི་ཡོན་ཏན་ཡིན་ན།
ས་དང་པོའི་དུས་སུ་ཡོད་དགོས་པའི་ཕྱིར། །
ལྔ་པ་ལ། ས་སྤྱིའི་ངེས་ཚིག་དང་། ས་སོ་སོའི་ངེས་ཚིག་གཉིས་ལས། དང་པོ་ནི།
སའི་སྐད་དོད་དུ་བྷ་མི་ཞེས་པ་འབྱུང་ལ། ངེས་ཚིག་བསྣན་པའི་དབང་དུ་བྱས་ན། ཐེག་
ཆེན་གྱི་མཐོང་ལམ་སོགས་ལ་ས་ཞེས་བརྗོད་པའི་རྒྱུ་མཚན་ཡོད་དེ། གདུལ་བྱ་འབྱུང་པོ་
དཔག་ཏུ་མེད་པའི་སྒྲིབ་གཉིས་ཀྱི་འཇིགས་པ་མེད་པའི་རྟེན་བྱེད་པ་དང་། ཡོན་ཏན་གོང་
ནས་གོང་དུ་འཕེལ་བར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། མདོ་སྡེ་རྒྱན་
ལས། འབྱུང་པོ་དཔག་མེད་འཇིགས་མེད་ཕྱིར། །དཔག་ཏུ་མེད་པ་དེ་དག་ལ། །ཕྱི་ཕྱིར་
གོང་དུ་འགྲོ་ལྡན་ཕྱིར། །དེ་དག་ཉིད་ནི་སར་འདོད་དོ། །ཞེས་གསུངས་པའི་ཕྱིར། །
གཉིས་པ་ནི། ས་དང་པོ་ལ། རབ་ཏུ་དགའ་བ་ཞེས་བརྗོད་པའི་རྒྱུ་མཚན་ཡོད་དེ།
ས་དང་པོ་ནས་རྫོགས་པའི་བྱང་ཆུབ་ལ་ཉེ་བ་དང་སེམས་ཅན་གྱི་དོན་འགྲུབ་པར་མཐོང་
བ་ན། དགའ་བ་ཁྱད་པར་ཅན་སྐྱེ་བས་དེ་ལྟར་བརྗོད་པའི་ཕྱིར། དེ་ཉིད་ལས། བྱང་
ཆུབ་ལ་ནི་ཉེ་བ་དང༌། །སེམས་ཅན་དོན་གྲུབ་མཐོང་བ་ལ། །རབ་ཏུ་དགའ་བ་སྐྱེ་འགྱུར་
ཏེ། །དེ་ཕྱིར་རབ་དགའ་ཞེས་བརྗོད་དོ། །ཞེས་གསུངས་པའི་ཕྱིར། །
ས་གཉིས་པ་ལ་དྲི་མ་མེད་པ་ཞེས་བརྗོད་པའི་རྒྱུ་མཚན་ཡོད་དེ། དེ་གཉིས་པ་ནས་
འཆལ་བའི་ཚུལ་ཁྲིམས་དང་ཐེག་དམན་ཡིད་བྱེད་ཀྱི་རྩོལ་བའི་དྲི་མ་དང་བྲལ་བའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། ཡང་དེ་ཉིད་ལས། །འཆལ་ཚུལ་རྩོལ་བའི་དྲི་བྲལ་
- 79 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཕྱིར། །དྲི་མ་མེད་པའི་ས་ཞེས་བྱ། །ཞེས་གསུངས་པའི་ཕྱིར། །
ས་གསུམ་པ་ལ་འོད་བྱེད་པ་ཞེས་བརྗོད་པའི་རྒྱུ་མཚན་ཡོད་དེ། ས་གསུམ་པ་ནས་
ལུས་སྲོག་ལ་ཡང་མི་ལྟ་བར་རང་ཉིད་ཀྱིས་ཀྱང་ལུང་གི་ཆོས་འཚོལ་བ་ལ་འབད་ཅིང་གདུལ་
བྱ་གཞན་རྣམས་ཆོས་ཀྱི་སྣང་བས་ཚིམ་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། དེ་ཉིད་ལས། ཆོས་ཀྱི་སྣང་བ་ཆེན་པོ་ནི། །བྱེད་པའི་ཕྱིར་ན་ཆོས་བྱེད་པའོ། །
ཞེས་གསུངས་པའི་ཕྱིར། །
ས་བཞི་པ་ལ་འོད་འཕྲོ་བ་ཞེས་བརྗོད་པའི་རྒྱུ་མཚན་ཡོད་དེ། ས་བཞི་པར་བྱང་
ཆུབ་ཀྱི་ཕྱོགས་དང་མཐུན་པའི་ཆོས་དང་ལྡན་པའི་སྒོ་(༡༣བ)ནས་རང་གི་ངོ་སྐལ་གྱི་སྒྲིབ་
གཉིས་སྲེག་པར་བྱེད་པའི་ཡེ་ཤེས་ཀྱི་འོད་མེ་ལྟར་འཕྲོ་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དེ་ཉིད་ལས། འདིར་ནི་བྱང་ཆུབ་ཕྱོགས་མཐུན་ཆོས། །རབ་ཏུ་འཕྲོ་བྱེད་
འོད་ལྟ་བུ། །དེ་དང་ལྡན་ཕྱིར་ས་དེ་ནི། །གཉིས་པོ་སྲེག་པས་འོད་འཕྲོག་ཅན། ཞེས་
གསུངས་པའི་ཕྱིར། །
ས་ལྔ་པ་ལ་སྦྱང་དཀའ་བ་ཞེས་བརྗོད་པའི་རྒྱུ་མཚན་ཡོད་དེ། སེམས་ཅན་སྨིན་པར་
བྱེད་པ་དང་། དེ་བྱེད་པའི་ཚོགས་གདུལ་བྱའི་ལོག་སྒྲུབ་བཟོད་པར་དཀའ་བ་དེ་ལ་བློ་
ལྡན་བྱང་ཆུབ་སེམས་དཔའི་ས་བཞི་པ་མན་ཆད་ཀྱིས་སྦྱོང་དཀའ་བ་ཡིན་པ་ལ་ས་ལྔ་པ་
འདིར་དེ་སྦྱོང་ནུས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཉིད་ལས། སེམས་
ཅན་རྣམས་ཡོངས་སྨིན་བྱེད་ཅིང་། །རང་གི་སེམས་ཀྱང་བསྲུང་བའི་ཕྱིར། །བློ་ལྡན་རྣམས་
ཀྱིས་སྦྱང་དཀའ་བ། །དེ་ཕྱིར་སྦྱོང་དཀའ་ཞེས་བྱའོ། །ཞེས་གསུངས་པའི་ཕྱིར། །
ས་དྲུག་པ་ལ་མངོན་དུ་གྱུར་པའི་ས་ཞེས་བརྗོད་པའི་རྒྱུ་མཚན་ཡོད་དེ་རྟེན་འབྲེལ་
ལུགས་འབྱུང་དུ་སྒོམ་པའི་འཁོར་བ་ལས་ལྡོག་པ་མངོན་དུ་གྱུར། རྟེན་འབྲེལ་ལུགས་
ལྡོག་ཏུ་སྒོམ་པའི་མྱང་འདས་ལ་མངོན་དུ་གྱུར་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
- 80 -



ན
ས་ལམ་རྣམ་གཞག་མཁས་པའི་མགུལ་རྒྱན། །
དེ་ཉིད་ལས། །ཤེས་རབ་ཕ་རོལ་ཕྱིན་རྟེན་ནས། །འཁོར་བ་དང་ནི་མྱ་ངན་འདས། །
གཉིས་འདིར་མངོན་དུ་གྱུར་པའི་ཕྱིར། །མངོན་དུ་གྱུར་པའི་ས་ཞེས་བཤད། །ཅེས་
གསུངས་པའི་ཕྱིར། །
ས་བདུན་པ་ལ་རིང་དུ་སོང་བ་ཞེས་བརྗོད་པའི་རྒྱུ་མཚན་ཡོད་དེ། ལམ་རིང་དུ་བསྒོམ་
པ་ལ་བརྟེན་ནས་མཚན་བཅས་རྩོལ་བཅས་ཀྱི་ལམ་མཐར་ཐུག་པ་དང་། བགྲོད་པ་
གཅིག་པའི་ལམ་གཉིས་འབྲེལ་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཉིད་
ལས། བགྲོད་གཅིག་ལམ་དང་འབྲེལ་བའི་ཕྱིར། །རིང་དུ་སོང་བའི་སར་འདོད་དོ། །
ཞེས་གསུངས་པའི་ཕྱིར། །
ས་བརྒྱད་པ་ལ་མི་གཡོ་བ་ཞེས་བརྗོད་པའི་རྒྱུ་མཚན་ཡོད་དེ། ས་བརྒྱད་པར་
མཚན་མ་དང་བཅས་པའི་འདུ་ཤེས་དང་མཚན་མེད་རྩོལ་བཅས་ཀྱིས་འདུ་ཤེས་གཉིས་
ཀྱིས་མི་གཡོ་བ་སྟེ་མེད་པའི་རྒྱུ་མཚན་གྱིས་དེ་ལྟར་བརྗོད་དེ། དེ་ཉིད་ལས། འདུ་
ཤེས་གཉིས་ཀྱིས་མི་གཡོའི་ཕྱིར། མི་གཡོ་ས་(༡༤ན)ཞེས་ངེས་པར་བརྗོད། །ཅེས་
གསུངས་པའི་ཕྱིར། །
ས་དགུ་པ་ལ་ལེགས་པའི་བློ་གྲོས་ཞེས་བརྗོད་པའི་རྒྱུ་མཚན་ཡོད་དེ། སོ་སོ་ཡང་དག་
པར་རིག་པའི་བློ་གྲོས་ཞེས་བརྗོད་པའི་བཟོད་པ་ཐོབ་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དེ་ཉིད་ལས། སོ་སོ་ཡང་དག་རིག་བློ་བཟང་། །ས་དེ་ལེགས་པའི་བློ་གྲོས་
ཡིན། །ཞེས་གསུངས་པའི་ཕྱིར། །
ས་བཅུ་པ་ལ་ཆོས་ཀྱི་སྤྲིན་ཞེས་བརྗོད་པའི་རྒྱུ་མཚན་ཡོད་དེ། ནམ་མཁའ་ལ་ཆར་
སྤྲིན་འཁྲིགས་ཏེ་ཆར་བབས་ནས་འཇིག་རྟེན་པའི་ལོ་ཏོག་རྒྱས་པར་བྱེད་པ་ལྟར་བྱང་
སེམས་ས་བཅུ་པ་བའི་ཤེས་རྒྱུད་ནམ་མཁའ་དང་འདྲ་བ་ལ་གཟུངས་ དང་ཏིང་འཛིན་ལ་
སོགས་པའི་ཆོས་ཀྱི་སྤྲིན་འཁྲིགས་ནས་ཆོས་ཀྱི་ཆར་བབ་སྟེ། གདུལ་བྱའི་རྒྱུད་ཀྱི་དགེ་
- 81-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བའི་ལོ་ཏོག་ཕུན་སུམ་ཚོགས་པ་རྒྱས་པར་བྱེད་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར་ཏེ། དེ་ཉིད་ལས། སྤྲིན་བཞིན་གཉིས་ཀྱིས་ནམ་མཁའི་ཆོས། ཁྱབ་པའི་ཕྱིར་ན་
ཆོས་ཀྱི་སྤྲིན། །ཞེས་གསུངས་པའི་ཕྱིར། དོན་བསྡུ་ན་ལམ་ཞུགས་ཀྱི་མངོན་རྟོགས་
རྣམས་ཆོས་ཅན། ཁྱོད་ལ་ས་ཞེས་བརྗོད་པའི་རྒྱུ་མཚན་ཡོད་དེ། རང་གི་འབྲས་བུར་
གྱུར་པའི་ཡོན་ཏན་དུ་མའི་རྟེན་བྱེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
གཉིས་པ་ལ། མཚན་ཉིད། དབྱེ་བ། མིང་གི་རྣམ་གྲངས། སྒྲ་བཤད་པ། སྐྱེ་ཚུལ་
བཤད་པ་དང་རྣམ་པ་ལྔ། དང་པོ་ནི། ངེས་འབྱུང་གི་བསམ་པ་བཅོས་མ་མ་ཡིན་པས་
ཟིན་པའི་མཁྱེན་པ་དེ། ལམ་གྱི་མཚན་ཉིད། གཉིས་པ་ཡུལ་གྱི་སྒོ་ནས་དབྱེ་ན། ཚོགས་
ལམ་སོགས་ལྔ་ཡོད། གནས་སྐབས་ཀྱི་སྒོ་ནས་དབྱེ་ན། མཉམ་རྗེས་གཉིས་དེ་གང་རུང་
མ་ཡིན་པའི་ལམ་དང་གསུམ། རྟེན་གྱི་སྒོ་ནས་དབྱེ་ན། ཉན་ཐོས་སོགས་གསུམ། ཆོས་
མངོན་པར་རྟོགས་པ་ཚོགས་ལམ་གྱི་མཚན་ཉིད། དེ་ལ་ཉན་རང་ཐེག་ཆེན་གྱི་ཚོགས་ལམ་
དང་གསུམ་ཡོད། ཉན་ཐོས་ཀྱི་ཆོས་མངོན་རྟོགས། ཉན་ཐོས་ཀྱི་ཚོགས་ལམ་གྱི་མཚན་
ཉིད། དེ་ལ་ཆུང་འབྲིང་ཆེན་པོ་གསུམ་ཡོད། དེ་རེ་རེ་ལ། དེར་གྱུར་པའི་མངོན་སུམ་
རྗེས་དཔག་དཔྱད་ཤེས་དང་གསུམ་ཡོད། དང་པོ་ནི། (༡༤བ)ཉན་ཐོས་ཚོགས་ལམ་
པའི་རྒྱུད་ཀྱི་མངོན་ཤེས་དང་པོ་ལྔ་ལྟ་བུ། གཉིས་པ་ནི། དེའི་རྒྱུད་ཀྱི་རྟགས་ལ་བརྟེན་
ནས་གང་ཟག་གི་བདག་མེད་གསར་དུ་རྟོགས་པའི་བློ་ལྟ་བུ། གསུམ་པ་ནི། དེའི་རྒྱུད་
ཀྱི་གང་ཟག་གི་བདག་མེད་ངེས་པའི་ངེས་ཤེས་ལྟ་བུ། དེས་རང་རྒྱལ་གྱི་ཚོགས་ལམ་ལ་
ཡང་རིགས་འགྲེའོ། ཁྱད་པར་ནི་རང་རྒྱལ་ཚོགས་ལམ་པའི་རྒྱུད་ཀྱི་གཉིས་སྟོང་རྟོགས་
པའི་བློ་དང་། གཉིས་སྟོང་ངེས་པའི་ངེས་ཤེས་ལྟ་བུ། དེས་ཐེག་ཆེན་གྱི་ཚོགས་ལམ་ལ་
ཡང་རིགས་འགྲེའོ། ཁྱད་པར་ནི་བདག་མེད་ཀྱི་ཚབ་ལ་སྟོང་ཉིད་སྦྱར། དོན་མངོན་
རྟོགས་སྦྱོར་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་སྦྱོར་ལམ་སོགས་གསུམ་ཡོད།
- 82 -



ས་ལམ་རྣམ་གཞག་མཁས་པའི་མགུལ་རྒྱན། །
ཉན་ཐོས་ཀྱི་དོན་མངོན་རྟོགས། ཉན་ཐོས་ཀྱི་སྦྱོར་ལམ་གྱི་མཚན་ཉིད། དབྱེ་ན། དྲོད་
སོགས་བཞི་ཡོད། དང་པོ་གསུམ་ལ་ཆུང་འབྲིང་ཆེན་པོ་གསུམ་ཡོད། ཆོས་མཆོག་ལ་དེ་
མེད་དེ། དེ་དུས་མཐའི་སྐད་ཅིག་མ་ཡིན་པའི་ཕྱིར། དེར་ཐལ། མཛོད་ལས། དེ་ནི་སྐད་
ཅིག་གཅིག་དེ་བཞིན། །ཆོས་མཆོག །ཅེས་གསུངས་པའི་ཕྱིར། ཡང་དབྱེ་ན། མངོན་
སུམ་རྗེས་དཔག་དཔྱད་ཤེས་དང་གསུམ། མཚན་གཞི་ནི་གོང་དང་འདྲ། དེས་རང་རྒྱལ་
ལ་ཡང་རིགས་འགྲེའོ། ཁྱད་པར་གོང་དང་འདྲ། ཐེག་ཆེན་གྱི་དོན་མངོན་རྟོགས། ཐེག་
ཆེན་གྱི་སྦྱོར་ལམ་གྱི་མཚན་ཉིད། དབྱེ་ན། དྲོད་སོགས་བཞི་ཡོད། དེ་རེ་རེ་ལ་ཡང་ཆུང་
འབྲིང་ཆེན་པོ་གསུམ་གྱི་དབྱེ་བ་སྟེ་བཅུ་གཉིས་ཡོད། ཡང་། དེར་གྱུར་པའི་མངོན་སུམ་
རྗེས་དཔག་དཔྱད་ཤེས་དང་གསུམ་ཡོད། མཚན་གཞི་སྔར་བཞིན་ནོ། །བདེན་པ་མངོན་
རྟོགས་མཐོང་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་མཐོང་ལམ་སོགས་གསུམ་
ཡོད། ཉན་ཐོས་ཀྱི་བདེན་པ་མངོན་རྟོགས། ཉན་ཐོས་ཀྱི་མཐོང་ལམ་གྱི་མཚན་ཉིད།
དབྱེ་བ་སོགས་བཤད་ཟིན། ཉན་ཐོས་ཀྱི་མཐོང་ལམ་བར་ཆད་མེད་ལམ་གང་ཞིག །
རང་གི་ངོ་སྐལ་གྱི་སྤང་བྱར་གྱུར་པའི་འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་
གི་དངོས་གཉེན་བྱེད་པ་དེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ཀྱི་མཚན་
ཉིད། དེ་གང་ཞིག །དེར་གྱུར་པའི་གོང་མའི་སས་བསྡུས་ཀྱི་སྡུག་བསྔལ་མཐོང་སྤང་(༡༥ན)
ཉོན་སྒྲིབ་ཀྱི་དངོས་གཉེན་བྱེད་པ་དེ། ཉན་ཐོས་ཀྱི་མཐོང་ལམ་སྡུག་བསྔལ་རྗེས་བཟོད་
ཀྱི་མཚན་ཉིད། དེས་གཞན་རྣམས་ལ་རིགས་འགྲེའོ། །ཉན་ཐོས་ཀྱི་མཐོང་ལམ་བཟོད་
པ་བརྒྱད་ཅིག་ཅར་དུ་སྐྱེ་བ་ཡོད་དེ། སྤང་བྱ་ཅིག་ཅར་བའི་རྒྱུན་ཞུགས་ཞུགས་པའི་རྒྱུད་
ལ་དེ་ལྟར་སྐྱེ་བའི་ཕྱིར། རིམ་ཅན་དུ་སྐྱེ་བ་ཡོད་དེ། སྤང་བྱ་རིམ་གྱིས་པའི་རྒྱུད་ལ་དེ་
ལྟར་སྐྱེ་བའི་ཕྱིར། དེས་རང་སངས་རྒྱས་ལ་རིགས་འགྲེའོ། །ཐེག་ཆེན་གྱི་བདེན་པ་
མངོན་རྟོགས། ཐེག་ཆེན་གྱི་མཐོང་ལམ་གྱི་མཚན་ཉིད། དབྱེ་བ་བཤད་ཟིན། རྗེས་ལ་
83-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
མངོན་རྟོགས་སྒོམ་ལམ་གྱི་མཚན་ཉིད། དབྱེ་ན། ཉན་ཐོས་ཀྱི་སྒོམ་ལམ་སོགས་གསུམ་
ཡོད། ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་གྱི་མཚན་ཉིད། དབྱེ་
ན། མཉམ་རྗེས་དེ་གཉིས་གང་རུང་མ་ཡིན་པའི་ཉན་ཐོས་ཀྱི་སྒོམ་ལམ་དང་གསུམ་ཡོད།
རང་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་
རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་མཉམ་གཞག་ཡེ་ཤེས་ཀྱི་མཚན་ཉིད། དེ་
ལ་དབྱེ་ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་དང་རྣམ་གྲོལ་ལམ་དང་། དེ་གང་
རུང་མ་ཡིན་པའི་ཉན་ཐོས་ཀྱི་སྒོམ་ལམ་མཉམ་བཞག་ཡེ་ཤེས་དང་གསུམ་ཡོད། གང་
ཟག་གི་བདག་མེད་ལ་རྩེ་གཅིག་ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་
རྟོགས་གང་ཞིག །རང་གི་ངོ་སྐལ་གྱི་སྤང་བྱར་གྱུར་པའི་སྒོམ་སྤང་ཉོན་སྒྲིབ་ཀྱི་དངོས་
གཉེན་བྱེད་པ་དེ། ཉན་ཐོས་ཀྱི་སྒོམ་ལམ་བར་ཆད་མེད་ལམ་གྱི་མཚན་ཉིད། དེ་ལ་དབྱེ་
ན། ཉན་ཐོས་ཀྱི་སྒོམ་ལམ་ཆུང་ངུའི་ཆུང་ངུ་ནས་ཆེན་པོའི་ཆེན་པོའི་བར་དགུ་ཡོད། རང་
གི་ཉེར་ལེན་དུ་གྱུར་པའི་རང་དང་མཉམ་གཞག་ཐུན་གཅིག་ལ་སྐྱེས་པའི་ཉན་ཐོས་ཀྱི་སྒོམ་
ལམ་བར་ཆད་མེད་ལམ་གྱི་ངོ་སྐལ་གྱི་སྒྲིབ་པ་ལས་གྲོལ་བའི་བདག་མེད་ལ་རྩེ་གཅིག་
ཏུ་མཉམ་པར་བཞག་པའི་ཉན་ཐོས་ཀྱི་རྗེས་ལ་མངོན་རྟོགས། ཉན་ཐོས་ཀྱི་སྒོམ་ལམ་
རྣམ་གྲོལ་ལམ་གྱི་མཚན་ཉིད། དེ་ལ་དབྱེ་ན། ཉན་ཐོས་ཀྱི་(༡༥བ)སྒོམ་ལམ་རྣམ་གྲོལ་
ལམ་ཆུང་ངུའི་ཆུང་ངུ་ནས་ཆེན་པོའི་ཆེན་པོའི་བར་དགུ་ཡོད། དེས་རང་སངས་རྒྱས་ལ་
རིགས་འགྲེའོ། །ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་གྱི་སྒོམ་ལམ་གྱི་མཚན་
ཉིད། དེ་ལ་དབྱེ་ན། ཐེག་ཆེན་གྱི་སྒོམ་ལམ་མཉམ་གཞག་ཡེ་ཤེས་སོགས་གསུམ་ཡོད།
དང་པོ་ནི། རང་གི་ཡུལ་དུ་གྱུར་པའི་བདག་མེད་ལ་རྩེ་གཅིག་ཏུ་མཉམ་པར་བཞག་
པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག །རང་རྒྱུད་ལྡན་གྱི་གང་ཟག་གི་རྒྱུད་
ལ་མངོན་གྱུར་དུ་འབྱུང་བ་དེ། ཐེག་ཆེན་གྱི་སྒོམ་ལམ་མཉམ་གཞག་ཡེ་ཤེས་ཀྱི་མཚན་
- 84 -



ས་ལམ་རྣམ་གཞག་མཁས་པའི་མགུལ་རྒྱན།
ཉིད། དབྱེ་ན། ཐེག་ཆེན་གྱི་སྒོམ་ལམ་བར་ཆད་མེད་ལམ་སོགས་གསུམ་ཡོད། ཆོས་
ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་རྗེས་ལ་མངོན་རྟོགས་གང་ཞིག་
རང་གི་ངོ་སྐལ་གྱི་བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ་དེ། དང་པོའི་མཚན་
ཉིད། དབྱེ་ན། ཆུང་ངུ་སྐོར་གསུམ། འབྲིང་སྐོར་གསུམ། ཆེན་པོ་སྐོར་གསུམ་སྟེ་དགུ་
ཡོད་དེ། ཐེག་ཆེན་གྱི་སྒོམ་ལམ་བར་ཆད་མེད་ལམ་གང་ཞིག །རང་གི་ངོ་སྐལ་གྱི་བདེན་
འཛིན་ལྷན་སྐྱེས་ཆེན་པོའི་ཆེན་པོའི་དངོས་གཉེན་བྱེད་པ་ནི། ཐེག་ཆེན་གྱི་སྒོམ་ལམ་བར་
ཆད་མེད་ལམ་ཆུང་ངུའི་ཆུང་ངུའི་མཚན་ཉིད། དབྱེ་ན། ས་དང་པོའི་སྒོམ་ལམ་བར་ཆད་
མེད་ལམ་དང༌། ས་གཉིས་པའི་སྒོམ་ལམ་བར་ཆད་མེད་ལམ་གཉིས་ཡོད། ཐེག་ཆེན་
གྱི་སྒོམ་ལམ་བར་ཆད་མེད་ལམ་ཆུང་ངུའི་འབྲིང་དང་ས་གསུམ་པའི་བར་ཆད་མེད་ལམ་
དོན་གཅིག །དེས་གཞན་རྣམས་ལ་རིགས་འགྲེ །ཐེག་ཆེན་གྱི་སྒོམ་ལམ་མཉམ་གཞག་
ཡེ་ཤེས་གང་ཞིག །རང་དང་མཉམ་གཞག་ཐུན་གཅིག་ལ་སྐྱེས་པའི་བར་ཆད་མེད་ལམ་
གྱི་ངོ་སྐལ་གྱི་བདེན་འཛིན་ལས་གྲོལ་བའི་ཐེག་ཆེན་གྱི་རྗེས་ལ་མངོན་རྟོགས། ཐེག་ཆེན་
གྱི་སྒོམ་ལམ་རྣམ་གྲོལ་ལམ་གྱི་མཚན་ཉིད། དབྱེ་ན་དགུ་ཡོད། ཐེག་ཆེན་གྱི་སྒོམ་ལམ་
རྣམ་གྲོལ་ལམ་ཆུང་ངུའི་ཆུང་ངུ་དང་། ས་གཉིས་པའི་སྒོམ་ལམ་(༡༦ན)རྣམ་གྲོལ་ལམ་དོན་
གཅིག །ཉོན་སྒྲིབ་སྤངས་པའི་མཁྱེན་པ་མི་སློབ་ལམ་གྱི་མཚན་ཉིད། དབྱེ་ན། ཉན་ཐོས་
ཀྱི་མི་སློབ་ལམ་སོགས་གསུམ་ཡོད། །
གསུམ་པ་ནི། ཚོགས་ལམ། དད་པའི་ས། ཐར་པ་ཆ་མཐུན། ཆོས་མངོན་རྟོགས་
རྣམས་དོན་གཅིག །སྦྱོར་ལམ། ངེས་འབྱེད་ཡན་ལག །ངེས་འབྱེད་ཆ་མཐུན། དོན་
མངོན་རྟོགས་རྣམས་དོན་གཅིག །མཐོང་ལམ། བདེན་པ་མངོན་རྟོགས། མཐོང་ལམ་
པའི་རྒྱུད་ཀྱི་མཁྱེན་པ་རྣམས་དོན་གཅིག །སྒོམ་ལམ། རྗེས་ལ་མངོན་རྟོགས། སྒོམ་
ལམ་པའི་མཁྱེན་པ་རྣམས་དོན་གཅིག །མི་སློབ་ལམ། དགྲ་བཅོམ་པའི་མཁྱེན་པ་རྣམས་
- 85 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
དོན་གཅིག །དེས་ཐེག་པ་སོ་སོ་ལ་ཤེས་པར་བྱའོ། །
སྒྲ་བཤད་པ་ལ། ཉན་ཐོས་ཀྱི་ཚོགས་ལམ་ཆོས་ཅན། ཁྱོད་ལ་ཚོགས་ལམ་ཞེས་
བརྗོད་པའི་རྒྱུ་མཚན་ཡོད་དེ། ཐར་པ་ཐོབ་ཕྱིར་ཚོགས་བསགས་པའི་ལམ་གྱི་དང་པོ་ཡིན་
པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཆོས་མངོན་རྟོགས་ཞེས་བརྗོད་པའི་རྒྱུ་མཚན་
ཡོད་དེ། ཆོས་གསུམ་གྱི་ཚིག་དོན་གཙོ་བོར་ཐོས་བསམ་གྱིས་གཏན་ལ་འབེབས་པའི་
སྐབས་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དད་པའི་ས་ཞེས་བརྗོད་པའི་
རྒྱུ་མཚན་ཡོད་དེ། དད་སོགས་ཡུལ་ལྔ་ལ་གཙོ་བོར་མཁས་པའི་གནས་སྐབས་ཀྱི་ལམ་
ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཐར་པ་ཆ་མཐུན་ཞེས་བརྗོད་པའི་རྒྱུ་
མཚན་ཡོད་དེ། ཉོན་སྒྲིབ་སྤངས་པའི་འགོག་བདེན་ཐར་པ་ཡིན་ཞིང་། ཉོན་སྒྲིབ་ཀུན་
བཏགས་སྤངས་པའི་འགོག་བདེན་ཐར་པའི་ཆ་ཡིན་ལ། དེ་ཐོབ་པ་དང་རྗེས་སུ་མཐུན་
པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཉན་ཐོས་
ཀྱི་སྦྱོར་ལམ་ཆོས་ཅན། ཁྱོད་ལ་སྦྱོར་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་པ་
བཞི་མངོན་སུམ་དུ་རྟོགས་པ་ལ་སྦྱོར་བར་བྱེད་པའི་གནས་སྐབས་ཀྱི་ལམ་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། དོན་མངོན་རྟོགས་ཞེས་བརྗོད་པའི་རྒྱུ་མཚན་(༡༦བ)
ཡོད་དེ། གསུང་རབ་ཀྱི་དོན་བདག་མེད་ཕྲ་རགས་གང་རུང་ལ་སྒོམ་བྱུང་གིས་མྱོང་བ་ཐོན་
པའི་གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངེས་འབྱེད་
ཡན་ལག་ཅེས་བརྗོད་པའི་རྒྱུ་མཚན་ཡོད་དེ། མཉམ་གཞག་རྣམ་པར་མི་རྟོག་པའི་ཡེ་
ཤེས་ལ་ངེས་འབྱེད་ཅེས་བྱ་ལ། ཁྱོད་རང་གི་འབྲས་བུར་གྱུར་པའི་མཉམ་གཞག་རྣམ་
པར་མི་རྟོག་པའི་ཡེ་ཤེས་ཀྱི་དངོས་ཀྱི་ཉེར་ལེན་ཡིན་པའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། ངེས་འབྱེད་ཆ་མཐུན། ཞེས་པའི་རྒྱུ་མཚན་ཡོད་དེ། མཉམ་གཞག་རྣམ་པར་
མི་རྟོག་པའི་ཡེ་ཤེས་ལ་ངེས་འབྱེད་ཞེས་བྱ་ལ། དེ་དང་ཆ་མཐུན་པས་དེ་ལྟར་བརྗོད་པའི་
- 86 -



ས་ལམ་རྣམ་གཞག་མཁས་པའི་མགུལ་རྒྱན།
ཕྱིར། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་ལྟ་བུ་ལ། ངེས་འབྱེད། ཅེས་
བརྗོད་པའི་རྒྱུ་མཚན་ཡོད་དེ། མཐོང་སྤང་ལས་ངེས་པར་འབྱེད་པའི་ལམ་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། བྱང་སེམས་ཀྱི་མཐོང་ལམ་ལྟ་བུ་ཆོས་ཅན། མཐོང་
བའི་ལམ་ཞེས་བརྗོད་པའི་རྒྱུ་མཚན་ཡོད་དེ། བདེན་བཞི་མངོན་སུམ་དུ་མཐོང་བའི་
གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བདེན་པ་མངོན་
རྟོགས་ཞེས་བརྗོད་པའི་རྒྱུ་མཚན་ཡོད་དེ། བདེན་པ་མངོན་སུམ་དུ་གསར་དུ་རྟོགས་པའི་
གནས་སྐབས་ཀྱི་ལམ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཐེག་ཆེན་གྱི་སྒོམ་
ལམ་ལྟ་བུ་ཆོས་ཅན། ཁྱོད་ལ་རྗེས་ལ་མངོན་རྟོགས་ཞེས་བརྗོད་པའི་རྒྱུ་མཚན་ཡོད་དེ།
བདེན་པ་མངོན་སུམ་དུ་རྟོགས་ཟིན་གྱི་རྒྱུན་སྒོམ་པར་བྱེད་པའི་གནས་སྐབས་ཀྱི་ལམ་
ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དགྲ་བཅོམ་པའི་མཁྱེན་པ་ཆོས་ཅན།
ཁྱོད་ལ་མི་སློབ་ལམ་ཞེས་བརྗོད་པའི་རྒྱུ་མཚན་ཡོད་དེ། ཆགས་བཅས་རྣམས་ཀྱིས་ཕྱག་
བྱ་བའི་འོས་སུ་གྱུར་པ་དང་། ཉོན་སྒྲིབ་སྤངས་པའི་ལམ་ཡིན་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། །
ལྔ་པ་ནི། གནས་སྐབས་ཉན་ཐོས་སུ་རིགས་ངེས་པའི་གང་ཟག་གི་རྒྱུད་ལ་ངེས་འབྱུང་
གི་བསམ་པ་བཅོས་མ་མ་ཡིན་པ་སྐྱེས་པ་ན། དེས་ཉན་ཐོས་ཀྱི་ཚོགས་ལམ་ཆུང་ངུ་ཐོབ་
པར་འཇོག །དེའི་རྗེས་(༡༧ན)སུ་དེའི་རྒྱུད་ལ་དེ་འབྲིང་སྐྱེ། དེའི་རྗེས་སུ་དེའི་རྒྱུད་ལ་
དེ་ཆེན་པོ་སྐྱེ། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་ཚོགས་ལམ་ཆེན་
པོ་ལ་གནས་པའི་ཉན་ཐོས་དེས། གང་ཟག་གི་བདག་མེད་ལ་དམིགས་པའི་ལྷག་མཐོང་
ནམ་ཐོབ་པ་ན། དེས་ཉན་ཐོས་ཀྱི་སྦྱོར་ལམ་དྲོད་ཐོབ་པར་འཇོག །དེའི་རྗེས་སུ་ཉན་ཐོས་
ཀྱི་སྦྱོར་ལམ་རྩེ་མོ་སྐྱེ། དེའི་རྗེས་སུ་སྦྱོར་ལམ་བཟོད་པ་སྐྱེ། དེའི་རྗེས་སུ་ཆོས་མཆོག །
ཉན་ཐོས་ཀྱི་མཐོང་ལམ་བར་ཆད་མེད་ལམ། ཉན་ཐོས་ཀྱི་མཐོང་ལམ་རྣམ་གྲོལ་ལམ་
- 87 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྣམས་མཉམ་གཞག་ཐུན་གཅིག་ལ་སྐྱེ་བ་ཡིན་ནོ། གནས་སྐབས་ཉན་ཐོས་སུ་རིགས་
ངེས་པའི་ཉན་ཐོས་ཀྱི་སྦྱོར་ལམ་ཆོས་མཆོག་ལ་གནས་པའི་གང་ཟག་དེས་གང་ཟག་གིས་
བདག་མེད་མངོན་སུམ་དུ་གསར་དུ་རྟོགས་པའི་མཁྱེན་པ་ནམ་ཐོབ་པ་ན། དེས་ཉན་ཐོས་
ཀྱི་མཐོང་ལམ་ཐོབ་པར་འཇོག །དེ་འདྲའི་ཉན་ཐོས་ཀྱི་མཐོང་ལམ་དེས་གང་ཟག་གི་
བདག་མེད་རྟོགས་ཟིན་གོམས་པ་ལ་བརྟེན་ནས་ཉོན་སྒྲིབ་ཆེན་པོའི་ཆེན་པོའི་དངོས་གཉེན་
ནམ་ཐོབ་པ་ན། དེས་ཉན་ཐོས་ཀྱི་སྒོམ་ལམ་ཐོབ་པར་འཇོག །དེས་ཉོན་སྒྲིབ་ནམ་སྤངས་
པའི་ཚེ། ཉན་ཐོས་ཀྱི་མི་སློབ་ལམ་ཐོབ་པར་འཇོག །དེས་རང་སངས་རྒྱས་ལ་རིགས་
འགྲེའོ། །ཐེག་ཆེན་རིགས་ངེས་ཀྱི་ལམ་མ་ཞུགས་ཀྱི་གང་ཟག་གི་རྒྱུད་ལ། ཐེག་ཆེན་
སེམས་བསྐྱེད་ནམ་སྐྱེས་པ་ན། དེས་ཐེག་ཆེན་གྱི་ཚོགས་ལམ་ཆུང་ངུ་ཐོབ་པར་འཇོག །ཐེག་
ཆེན་གྱི་ཚོགས་ལམ་ནས་ཐེག་ཆེན་གྱི་སྦྱོར་ལམ་དུ་འཕོ་ཚུལ་ལ་ཡང་། དམན་ལམ་སྔོན་
དུ་མ་སོང་བ་དང་། སོང་བ་གཉིས་ལས། དམན་ལམ་སྔོན་དུ་མ་སོང་བའི། ཚོགས་ལམ་
ཆེན་པོ་ལ་གནས་པའི་སེམས་དཔའ་དེས། སྟོང་ཉིད་ལ་དམིགས་པའི་ལྷག་མཐོང་ནམ་ཐོབ་
པ་ན། ཐེག་ཆེན་གྱི་སྦྱོར་ལམ་དྲོད་ཐོབ་པར་འཇོག །དེ་འདྲའི་བྱང་སེམས་སྦྱོར་ལམ་པ་
དེས་སྟོང་ཉིད་མངོན་སུམ་རྟོགས་པའི་མཁྱེན་པ་ནམ་ཐོབ་པ་ན། ཐེག་ཆེན་གྱི་མཐོང་
ལམ་ཐོབ་པར་འཇོག །དམན་ལམ་སྔོན་དུ་སོང་བ་ལ། དམན་ལམ་དུ། (༡༧བ)སྟོང་
ཉིད་རྟོགས་མ་མྱོང་བ་དང་། དེ་རྟོགས་པ་གཉིས་ལས་དམན་ལམ་དུ་སྟོང་ཉིད་རྟོགས་མ་
མྱོང་བའི་དམན་ལམ་སྔོན་སོང་གི་བྱང་སེམས་ཚོགས་ལམ་པ་དེས། སྟོང་ཉིད་ལ་དམིགས་
པའི་ལྷག་མཐོང་ཐོབ་པ་དང་། ཐེག་ཆེན་གྱི་སྦྱོར་ལམ་དྲོད་ཐོབ་པ་དུས་མཉམ། དམན་
ལམ་དུ་སྟོང་ཉིད་རྟོགས་མྱོང་བ་ལ། དམན་ལམ་དུ་སྟོང་ཉིད་རྟོགས་མྱོང་བའི་ཐེག་དམན་
ཚོགས་ལམ་པའི་རྟོགས་པ་སྔོན་དུ་སོང་བ་དང་། དེ་འདྲ་བའི་ཐེག་དམན་སྦྱོར་ལམ་པའི་
རྟོགས་པ་སྔོན་དུ་སོང་བ་གཉིས་ལས། དམན་ལམ་དུ་སྟོང་ཉིད་རྟོགས་པའི་ཐེག་དམན་
- 88 -



ས་ལམ་རྣམ་གཞག་མཁས་པའི་མགུལ་རྒྱན།
ཚོགས་ལམ་པའི་རྟོགས་པ་སྔོན་དུ་སོང་ཞིང་། དེ་འདྲའི་ཐེག་དམན་སྦྱོར་ལམ་པའི་རྟོགས་
པ་སྔོན་དུ་མ་སོང་བའི་བྱང་སེམས་ཚོགས་ལམ་པ་དེས། སྟོང་ཉིད་ལ་དམིགས་པའི་ལྷག་
མཐོང་ཐོབ་པ་ན། དེས་ཐེག་ཆེན་གྱི་སྦྱོར་ལམ་ཐོབ་པར་འཇོག །དམན་ལམ་དུ། སྟོང་
ཉིད་རྟོགས་མྱོང་བའི་ཐེག་དམན་སྦྱོར་ལམ་པའི་རྟོགས་པ་སྔོན་དུ་སོང་བའི་བྱང་སེམས་
ཚོགས་ལམ་པ་དེས། ཐེག་ཆེན་གྱི་ཚོགས་ལམ་གྱི་གནས་སྐབས་ཀྱི་ཚོགས་གཉིས་ཅི་ཙམ་
བསགས་དགོས་པ་བསགས་ཟིན་པའི་སྐད་ཅིག་གཉིས་པར་དེས་ཐེག་ཆེན་གྱི་སྦྱོར་ལམ་
དྲོད་ཐོབ་པར་འཇོག །ཐེག་ཆེན་གྱི་སྦྱོར་ལམ་ནས་མཐོང་ལམ་དུ་འཕོ་ཚུལ་ལ་གཉིས་
ལས། དམན་ལམ་སྔོན་དུ་སོང་བའི་བྱང་སེམས་གོང་དུ་བཤད་ཟིན། དམན་ལམ་དུ་སྟོང་
ཉིད་རྟོགས་མྱོང་བའི་བྱང་སེམས་སྦྱོར་ལམ་པ་དེས། སྟོང་ཉིད་མངོན་སུམ་དུ་གསར་དུ་
རྟོགས་པའི་ཚེ། ཐེག་ཆེན་གྱི་མཐོང་ལམ་ཐོབ་པར་འཇོག །དམན་ལམ་དུ་སྟོང་ཉིད་རྟོགས་
པའི་དམན་ལམ་སྔོན་སོང་ལ་ཡང་གཉིས་ལས། དམན་ལམ་དུ་སྟོང་ཉིད་རྟོགས་པའི་ཐེག་
དམན་སྦྱོར་ལམ་པའི་རྟོགས་པ་སྔོན་དུ་སོང་ཞིང་། དེ་འདྲའི་ཐེག་དམན་མཐོང་ལམ་པའི་
རྟོགས་པ་སྔོན་དུ་མ་སོང་བའི་བྱང་སེམས་སྦྱོར་ལམ་པ་དེས། སྟོང་ཉིད་མངོན་སུམ་དུ་
གསར་དུ་རྟོགས་པའི་ཚེ། ཐེག་ཆེན་གྱི་མཐོང་ལམ་ཐོབ་པར་འཇོག །དམན་ལམ་དུ་སྟོང་
ཉིད་རྟོགས་པའི་ཐེག་དམན་(༡༨ན)མཐོང་ལམ་པའི་རྟོགས་པ་སྔོན་དུ་སོང་བའི་བྱང་སེམས་
སྦྱོར་ལམ་གྱི་གནས་སྐབས་ཚོགས་གཉིས་ཅི་ཙམ་བསགས་དགོས་བསགས་ཟིན་པའི་སྐད་
གཅིག་གཉིས་པར་ཐེག་ཆེན་གྱི་མཐོང་ལམ་ཐོབ་པར་འཇོག །ས་དང་པོ་ནས་གཉིས་པར་
འཕོ་ཚུལ་སོགས་གོང་དུ་བཤད་ཟིན། །
ངག་དོན་ནི། སའི་ཚོགས་ལ་ཞེས་སོགས་གསུངས་པ་ཆོས་ཅན། དགོས་པ་ཡོད་
དེ། ས་རབ་ཏུ་དགའ་བ་ལ་སོགས་པའི་ས་སོ་སོའི་ཡོངས་སྦྱོང་རྫོགས་པར་བསྟན་པའི་
ཆེད་ཡིན་པའི་ཕྱིར།
- 89 -



CHIC
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གསུམ་པ་ལ། ཁོ་ན་རེ། གང་ཟག་གི་བདག་མེད་རྟོགས་པའི་རྣམ་མཁྱེན་ཆོས་
ཅན། ཉན་ཐོས་ལམ་ཞུགས་ཀྱི་མཁྱེན་པ་ཡིན་པར་ཐལ། ཉན་ཐོས་ཀྱི་ས་ཡིན་པའི་ཕྱིར།
དེར་ཐལ། ཉན་ཐོས་ཀྱི་ལམ་ཡིན་པའི་ཕྱིར། ཁྱབ་སྟེ། ས་ལམ་གཉིས་སུ་ཕྱེ་བའི་ས་
དང་ལམ་དོན་གཅིག་ཡིན་པའི་ཕྱིར། ཞེས་ཟེར་ན། མ་ཁྱབ། དེ་བཞིན་དུ་སྟོང་ཉིད་
རྟོགས་པའི་ཉན་ཐོས་ཀྱི་མཐོང་ལམ་ཐེག་ཆེན་ལམ་ཞུགས་ཀྱི་མཁྱེན་པ་ཡིན་པར་ཐལ།
དེ་ཐེག་ཆེན་གྱི་ས་ཡིན་པའི་ཕྱིར་ཁྱབ་པ་ཁས། དེར་ཐལ། དེ་སངས་རྒྱས་ཀྱི་ས་ཡིན་པའི་
ཕྱིར། དེར་ཐལ། དེའི་ལམ་ཡིན་པའི་ཕྱིར། ཟེར་ན་མ་ཁྱབ། གཞན་ཡང་གཉིས་སྟོང་
རྟོགས་པའི་རྣམ་མཁྱེན་ཆོས་ཅན། རང་རྒྱལ་ལམ་ཞུགས་ཀྱི་མཁྱེན་པ་ཡིན་པར་ཐལ།
རང་རྒྱལ་གྱི་ས་ཡིན་པའི་ཕྱིར། དེར་ཐལ། དེའི་ལམ་ཡིན་པའི་ཕྱིར། ཁྱབ་སྟེ། ལམ་
ཡིན་ན། ས་ལམ་གཉིས་སུ་ཕྱེ་བའི་ས་ཡིན་དགོས་པའི་ཕྱིར། ཟེར་ན་མ་ཁྱབ། དེ་ཆོས་
ཅན། ཉན་ཐོས་ཀྱི་མཁྱེན་པ་ཡིན་པར་ཐལ། དེའི་ལམ་ཡིན་པའི་ཕྱིར། ཁྱབ་སྟེ། ལམ་
ཡིན་ན་མཁྱེན་པ་ཡིན་དགོས་པའི་ཕྱིར། འཁོར་གསུམ། །
ཁོ་ན་རེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་ཚོགས་
ལམ་དེ་མི་སློབ་ལམ་ཡིན་པར་ཐལ། དམ་བཅའ་(༡༨བ)འཐད་པའི་ཕྱིར། འདོད་མི་
ནུས་ཏེ། སློབ་ལམ་ཡིན་པའི་ཕྱིར། དེར་ཐལ། ཐེག་ཆེན་གྱི་སློབ་ལམ་ཡིན་པའི་ཕྱིར།
ཟེར་ན་མ་ཁྱབ། །
ཁོ་ན་རེ། དེ་ཆོས་ཅན། ཐེག་པ་རང་ལུགས་ཀྱི་བསླབ་བྱ་མཐར་ཕྱིན་པའི་ལམ་
ཡིན་པར་ཐལ། མི་སློབ་ལམ་ཡིན་པའི་ཕྱིར། ཟེར་ན་མ་ཁྱབ། འདོད་ན། དེ་ཆོས་
ཅན། ཐེག་ཆེན་ལམ་ཞུགས་ཀྱི་བསླབ་བྱ་མཐར་ཕྱིན་པའི་ལམ་ཡིན་པར་ཐལ། འདོད་
པ་གང་ཞིག །ཐེག་ཆེན་གྱི་ཚོགས་ལམ་ཡིན་པའི་ཕྱིར། །
གཞན་ཡང་། ཁོ་ན་རེ། ཐེག་ཆེན་གྱི་མཐོང་ལམ་རྗེས་ཐོབ་ཡེ་ཤེས་ལ་གནས་པའི་
- 90 -



ས་ལམ་རྣམ་གཞག་མཁས་པའི་མགུལ་རྒྱན།
སེམས་དཔའི་རྒྱུད་ཀྱི་སྟོང་ཉིད་མངོན་སུམ་རྟོགས་པའི་མཁྱེན་པ་ཆོས་ཅན། མཉམ་རྗེས་
གང་རུང་མ་ཡིན་པའི་ཐེག་ཆེན་གྱི་མཐོང་ལམ་མ་ཡིན་པར་ཐལ། ཁྱོད་ཐེག་ཆེན་གྱི་མཐོང་
ལམ་མཉམ་གཞག་ཡེ་ཤེས་ཡིན་པའི་ཕྱིར། དེར་ཐལ། ཁྱོད་མཉམ་གཞག་ཡེ་ཤེས་གང་
ཞིག །ཁྱོད་མཉམ་གཞག་ཡེ་ཤེས་ཡིན་ན། ཁྱོད་དེ་ཡིན་དགོས་པའི་ཕྱིར། རྟགས་
གཉིས་པ་འབུད། དང་པོ་མ་གྲུབ་ན། དེར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་ཡེ་ཤེས་ཡིན་པའི་ཕྱིར། དེར་ཐལ། དེ་ལ་གཉིས་སྣང་ནུབ་པའི་མཁྱེན་པ་
ཡིན་པའི་ཕྱིར། ཟེར་ན་མ་ཁྱབ། ས་དགུ་འདས་ནས་ཡེ་ཤེས་ནི། །ཞེས་སོགས་ཀྱི་
སྐབས་སུ་གཉིས་ལས། དང་པོ་ནི། རབ་འབྱོར་བྱང་སེམས་ཀྱི་ས་གང་ཞེ་ན། འདི་ལྟར་
བྱང་སེམས་ཀྱི་ཐབས་ལ་མཁས་པས། ཞེས་སོགས་གསུངས། གཉིས་པ་ནི། ས་དང་པོ་
དགུ་ཡོངས་སྦྱོང་གི་སྒོ་ནས་བཤད་ནས། བཅུ་པ་མཚན་ཉིད་ཀྱི་སྒོ་ནས་འཆད་པའི་རྒྱ་
མཚན་ཅི་ཡིན་ཞེ་ན། དེ་ཡོད་དེ། དེ་མཚན་ཉིད་ཀྱི་སྒོ་ནས་བཤད་པ་ཙམ་གྱིས་རྟོགས་
ནུས་པའི་ཕྱིར། ཞེས་མཚམས་སྦྱོར་བ་ལ་རྒྱུའི་ས་ཞེས་གསུངས། ས་བཅུ་པའི་ངོ་བོ་དེ་
འཆད་པ་ལ། ས་དགུ་འདས་ནས་ཡེ་ཤེས་ཞེས་སོགས་གསུངས། རང་(༡༩ན)གི་འདའ་
བྱར་གྱུར་པའི་ས་དགུའི་རྗེས་སུ་བྱུང་ཞིང་། མདོ་ལས་སངས་རྒྱས་ཀྱི་སར་སྒྲ་བཤད་ནས་
སྟོན་པའི་སེམས་དཔའི་རྣལ་འབྱོར་མཐར་ཐུག་དེ། ས་བཅུ་པའི་མཚན་ཉིད། དབྱེ་ན།
ས་བཅུ་པ་ཐོབ་མ་ཐག་པའི་ཡེ་ཤེས། སྐྱེ་བ་གཅིག་ཐོགས་པའི་ཡེ་ཤེས། སྲིད་པ་ཐ་མའི་
ཡེ་ཤེས་རྣམས་སུ་ཡོད་པའི་ཕྱིར། འདི་ལ་སངས་རྒྱས་ཀྱི་ས་ཞེས་བཏགས་ནས་སྟོན་པའི་
རྒྱུ་མཚན་ཡོད་དེ། ས་བཅུ་པ་དེས་རྗེས་ཐོབ་ཏུ་གདུལ་བྱའི་དོན་བྱེད་ཚུལ་སངས་རྒྱས་དང་
མཉམ་པ་རྗེས་མཐུན་པ་ཐོབ་པས་དེ་ལྟར་བརྗོད་པའི་ཕྱིར། །རྒྱུད་བླ་མ་ལས། བྱང་ཆུབ་
སེམས་དཔའི་ཚུལ་འདི་ནི། །རྗེས་ཐོབ་དེ་བཞིན་གཤེགས་རྣམས་དང་། །སེམས་ཅན་
ཡང་དག་སྒྲོལ་བ་ལ། །འཇིག་རྟེན་ན་ནི་མཉམ་པ་ཉིད། །ཅེས་གསུངས་པའི་ཕྱིར། ཁ་
- 91 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཅིག །དེས་གཞན་དོན་བྱེད་ཚུལ་སངས་རྒྱས་དང་མཉམ་པ་ཐོབ་ཟེར་ན། མི་འཐད་དེ།
དེ་ཉིད་ལས། དེ་ལྟར་མོད་ཀྱི་ས་རྡུལ་དང་། །རྒྱ་མཚོ་བ་གླང་རྨིག་རྗེས་ཀྱི། ཁྱད་པར་
གང་ཡིན་སངས་རྒྱས་དང་། །བྱང་ཆུབ་སེམས་དཔའི་ཁྱད་དེ་ཉིད། །ཞེས་གསུངས་པའི་
ཕྱིར། །གསུམ་པ་ནི། མཐོང་དང་སྒོམ་པའི་ལམ་དག་ལ། །ཞེས་སོགས་ཀྱི་སྐབས་སུ་
གཉིས་ལས། དང་པོ་ནི། རབ་འབྱོར་གང་འདི་སྐད་དུ་ཐེག་པ་ཆེན་པོ་དེ་གང་ན་འབྱུང་
བར་འགྱུར་ཞེས་སྨྲ་བ་ནི། དེ་མི་དམིགས་པའི་ཚུལ་གྱིས། ཞེས་སོགས་གསུངས། གཉིས་
པ་ནི། གཉེན་པོའི་ཚོགས་སྒྲུབ་བྱེ་བྲག་ཏུ་འཆད་པའི་རྒྱུ་མཚན་གང་ཞེ་ན། དེ་འཆད་པ་
ལ། གཞུང་འདི་བྱུང་། རང་གི་ངོ་སྐལ་གྱི་སྤང་བྱའི་དངོས་གཉེན་དུ་གྱུར་པའི་ཐེག་ཆེན་
གྱི་བར་ཆད་མེད་ལམ། སྐབས་འདིར་དངོས་སུ་བསྟན་པའི་གཉེན་པོའི་ཚོགས་སྒྲུབ་ཀྱི་
མཚན་ཉིད། དབྱེ་ན། མཐོང་ལམ་གཉེན་པོའི་ཚོགས་སྒྲུབ་དང་སྒོམ་ལམ་གཉེན་པོའི་
ཚོགས་སྒྲུབ་གཉིས། ཐེག་ཆེན་གྱི་བར་ཆད་མེད་ལམ་གང་(༡༩བ)ཞིག །རང་གི་ངོ་སྐལ་
གྱི་མཐོང་སྤང་ཤེས་སྒྲིབ་ཀྱི་དངོས་གཉེན་བྱེད་པ་དེ། སྐབས་འདིར་དངོས་སུ་བསྟན་པའི་
མཐོང་ལམ་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། མཐོང་སྤང་ཤེས་སྒྲིབ་
གཟུང་རྟོག །འཛིན་རྟོག་བཞིའི་དངོས་གཉེན་དུ་གྱུར་པའི་དེ་བཞི་ཡོད། རང་གི་ངོ་སྐལ་
གྱི་སྒོམ་སྤང་བདེན་འཛིན་ལྷན་སྐྱེས་ཀྱི་དངོས་གཉེན་བྱེད་པ་དེ། སྐབས་འདིར་དངོས་
སུ་བསྟན་པའི་སྒོམ་ལམ་གཉེན་པོའི་ཚོགས་སྒྲུབ་ཀྱི་མཚན་ཉིད། དབྱེ་ན། སྒོམ་སྤང་
བདེན་འཛིན་བཞི་པོའི་དངོས་གཉེན་དུ་གྱུར་པའི་དེ་བཞི་ཡོད། ཆེད་དུ་བྱ་དང་མཉམ་
ཉིད་དང། །ཞེས་སོགས་ཀྱི་སྐབས་སུ། མདོ་ལས་གསུངས་ཚུལ་དང་། བསྟན་བཅོས་
ཀྱིས་འགྲེལ་ཚུལ་གཉིས། དང་པོ་ནི། ཐེག་པ་ཆེན་པོའི་མཚན་ཉིད་སྔར་གསུངས་པ་
དང༌། འཆད་པར་འགྱུར་བ་རྣམས་ཅིའི་ཕྱིར་ཐེག་པ་ཆེན་པོ་ཞེས་བྱ་སྙམ་པའི་ཁོང་ན་
གནས་པའི་དྲི་བའི་ལན་དུ། དེ་ནས་ཚེ་དང་ལྡན་པ་རབ་འབྱོར་གྱིས་བཅོམ་ལྡན་འདས་
- 92 -



ས་ལམ་རྣམ་གཞག་མཁས་པའི་མགུལ་རྒྱན།
ལ་འདི་སྐད་ཅེས་གསོལ་ཏོ། །བཅོམ་ལྡན་འདས། ཐེག་པ་ཆེན་པོ་ཞེས་བགྱི་བ་འདི་ནི་
ལྷ་དང་མི་དང་ལྷ་མ་ཡིན་དུ་བཅས་པའི་འཇིག་རྟེན་ཟིལ་གྱིས་མནན་ཏེ་འབྱུང་བར་འགྱུར་
བས་དེའི་སླད་དུ་ཐེག་པ་ཆེན་པོ་ཞེས་བགྱིའོ། །ཞེས་སོགས་གསུངས། གཉིས་པ་ནི།
མདོའི་དོན་འཆད་པ་ལ། ཆེད་དུ་བྱ་བ་དང་། ཞེས་སོགས་གསུངས། འོ་ན། ཚོགས་
སྒྲུབ་ཀྱི་རྗེས་སུ་ངེས་འབྱུང་སྒྲུབ་པ་འཆད་པའི་རྒྱུ་མཚན་གང་ཞེ་ན། དེ་ཡོད་དེ། ཚོགས་
གཉིས་བསགས་པ་ལ་བརྟེན་ནས་རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བས་ངེས་
འབྱུང་སྒྲུབ་པ་འབྱུང་ཞེས་མཚམས་སྦྱོར་བ་ལ། དེ་ལྟར། ཞེས་སོགས་གསུངས། །
ཁ་ཅིག །རྣམ་མཁྱེན་དུ་གདོན་མི་ཟ་བར་ངེས་པར་འབྱུང་བའི་སེམས་དཔའི་རྣལ་
འབྱོར། ངེས་འབྱུང་སྒྲུབ་པའི་མཚན་ཉིད་ཟེར་ན། ཐེག་ཆེན་གྱི་མཐོང་ལམ་བར་ཆད་
མེད་ལམ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་ཀ་གྲུབ་སྟེ།(༢༠ན)
ཆོས་ཅན་དེའི་ཕྱིར། རང་ལུགས་ནི། རྣམ་མཁྱེན་དུ་གདོན་མི་ཟ་བར་ངེས་པར་འབྱིན་
པའི་དག་སའི་ཡེ་ཤེས་དེ། ངེས་འབྱུང་སྒྲུབ་པའི་མཚན་ཉིད། དབྱེ་ན། བརྒྱད་ཡོད། ས་
མཚམས་དག་པ་ས་གསུམ་ཁོ་ནར་ཡོད། ངེས་འབྱུང་སྒྲུབ་པ་ཆོས་ཅན། ཁྱོད་ལ་དུ་མ་
ཡོད་དེ། ངེས་པར་འབྱུང་བའི་སྒོ་ནས་བརྒྱད་ཡོད་པའི་ཕྱིར། །མངོན་འཕགས་རྣམ་
པ་ཐམས་ཅད་མཁྱེན་པའི་སར། །འཇོག་བྱེད་ས་ལམ་ངོ་བོ་བགྲོད་ཚུལ་སོགས། །ཚུལ་
བཞིན་འཇོག་པའི་ལེགས་བཤད་ཡོངས་འདུའི་དབང་། །ཚིག་དོན་ལོ་འདབ་འབྲས་བཟང་
རྒྱས་གྱུར་ཅིག །སརྦ་མངྒ་ལཾ།། །།
- 93 -



༄༅། །མཁས་གྲུབ་ཐམས་ཅད་མཁྱེན་པའི་གསང་བའི་
རྣམ་ཐར་རྗེ་བཙུན་ཆོས་ཀྱི་རྒྱལ་མཚན་གྱིས་
མཛད་པ་བཞུགས་སོ། །
ན་མོ་མཉྫ་གྷོ་ཥཱ་ཡ། རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་དང་
ལྡན་པ་རྣམས་ཀྱི་ཞབས་ལ་གུས་པ་ཆེན་པོས་ཕྱག་འཚལ་ལོ། །མཁྱེན་པའི་གཏེར་ཆེན་
ཐུབ་དབང་ཆོས་ཀྱི་རྗེ། །རྒྱལ་བའི་རྒྱལ་ཚབ་ཀུན་མཁྱེན་ཙོང་ཁ་པ། །དེ་སྲས་ཐུ་བོ་
མཁས་གྲུབ་དགེ་ལེགས་དཔལ། །རྣམ་གསུམ་སྙིང་གི་པདྨོར་འབྲལ་མེད་བཞུགས། །
དྲི་མེད་བློ་གྲོས་དཀྱིལ་འཁོར་ཡོངས་སུ་རྫོགས། །དམིགས་མེད་ཐུགས་རྗེའི་རི་བོང་
རྟགས་ཀྱིས་མཚན། །ཕན་བདེའི་འོད་དཀར་ཕྱོགས་བཅུར་རབ་འཕྲོ་བ། །མཁས་གྲུབ་
སྨྲ་བའི་ཟླ་བ་དེ་ལ་འདུད། །རྒྱལ་བའི་གོ་འཕང་མཆོག་དེ་རབ་བརྙེས་ཀྱང་། །རྒྱལ་བ་
གཉིས་པའི་སྲས་ཀྱི་ཚུལ་བཟུང་ནས། །རྒྱལ་བའི་བསྟན་ལ་བྱ་བ་ཆེར་མཛད་པ། །
མཁས་གྲུབ་ཆོས་ཀྱི་རྒྱལ་པོས་བདག་སྐྱོངས་ཤིག །མགོན་དེའི་རྣམ་ཐར་ཆེན་པོའི་ཆེན་
པོ་རྣམས། །བློ་ཆུང་བློ་ཡི་ཡུལ་དུ་མི་ཤོང་ནའང་། །དད་ལྡན་སླར་ཡང་དད་པ་བསྐྱེད་
ཕྱིར་དུ། །བདག་ཉིད་ཆ་དེ་བདག་གིས་བསྟོད་པར་བགྱི། དེ་ལ་འདིར་བདག་ཅག་གི་
དཔལ་ལྡན་བླ་མ་དམ་པ་མཁས་གྲུབ་ཐམས་ཅད་མཁྱེན་པ་ཞེས་ས་གསུམ་ན་ཡོངས་སུ་
གྲགས་པ་དེ་ཉིད། སྐུ་ཚེ་དུ་མའི་སྔ་རོལ་ནས་རྗེ་བཙུན་འཇམ་པའི་དབྱངས་ཀྱིས་དགེ་
བའི་བཤེས་གཉེན་མཛད་དེ། (༢ན)ཟབ་པ་དང་རྒྱ་ཆེ་བའི་ཆོས་ཀྱི་ཚུལ་རྣམས་མ་ཚང་
བ་མེད་པར་འདོམས་ཤིང་ཉམས་སུ་བླངས་པས་ས་ལམ་གྱི་རྟོགས་པ་མཐར་ཕྱིན་ནས།
རྡོ་རྗེ་འཆང་གི་གོ་འཕངས་མངོན་དུ་མཛད་པ་ཞིག་ཡིན་པར་ལུང་དང་རིགས་པས་
- 94 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
འགྲུབ་ཅིང་། བཤད་བྱའི་རྣམ་ཐར་གྱི་ཤུགས་ལའང་གསལ་མོད་ཀྱི། དེ་ལྟ་ནའང་སྐྱེ་
བོ་བློ་དམན་པ་དག་གི་བློ་ཡུལ་དུ་ཧ་ཅང་ཤོང་དཀའ་བས། འདིར་གདུལ་བྱ་ཐུན་མོང་
བ་ཙམ་གྱི་དབང་དུ་བྱས་ཏེ། ཅུང་ཟད་ཙམ་བརྗོད་པར་བྱའོ། །
དེ་ཡང་འདིའི་གཞུང་ནི་རྣལ་འབྱོར་གྱི་དབང་ཕྱུག་ཆོས་ལྡན་རབ་འབྱོར་གྱིས་
མཛད་པའི་གསང་བའི་རྣམ་ཐར་དུ་གྲགས་པ་དེ་ཡིན་ལ། ཆོས་རྗེ་ཆོས་ལྡན་རབ་འབྱོར་
པ་དེ་ཡང་སྐུ་ཚེ་དུ་མར་མདོ་སྔགས་ཀྱི་ལམ་ལ་སྦྱངས་ཤིང་། བདག་པས་གཞན་གཅེས་
པའི་བྱང་ཆུབ་ཀྱི་སེམས་དང་བསྐྱེད་རྫོགས་ཀྱི་རྟོགས་པ་བདེ་སྟོང་གི་ཡེ་ཤེས་ཁྱད་པར་
ཅན་ཐུགས་ལ་འཁྲུངས་པས། རང་དང་གཞན་གྱི་ཚེ་རབས་དུ་མ་རྗེས་སུ་དྲན་པས་
མངོན་ཤེས་ཐོགས་མེད་དུ་མངའ་བ་ལ་སོགས་པ་ཡོན་ཏན་གྱི་ཚོགས་དུ་མ་དང་ལྡན་པ་
ཞིག་སྟེ། ནག་ཚོ་ལོ་ཙཱ་བའི་སྐུའི་སྐྱེ་བར་ཡང་ཁོང་རང་ཉིད་ཀྱི་ཞལ་གྱིས་བཞེད་པར་
གྲགས་སོ། །དེས་མཛད་པའི་རྣམ་ཐར་དེ་ཡང་ཕལ་ཆེར་མཁས་གྲུབ་རྗེ་ཉིད་ཀྱིས་ཁོང་
རང་ལ་དངོས་སུ་གསུངས་ཤིང་། འགའ་ (༢བ)ཞིག་ནི་ཁོང་གི་མངོན་པར་ཤེས་པས་
མཁྱེན་པ་ཡི་གེར་བཀོད་པ་ཡིན་ལགས།
དེ་ལྟ་བུའི་རྣམ་ཐར་འཆད་པ་ལ་གཉིས། སྐུ་ཚེ་སྔ་མའི་ལོ་རྒྱུས་དང་། སྐུ་ཚེ་འདིའི་
རྣམ་ཐར་གཙོ་ཆེ་བ་ཅུང་ཟད་བཤད་པའོ། །དང་པོ་ནི། མཁས་གྲུབ་རྗེ་རང་ཉིད་ཀྱིས་
སྐུའི་སྐྱེ་བ་ཇི་ལྟར་དྲན་པའི་ཚུལ་ལས་བརྩམས་ཏེ་ཕྱོགས་ཙམ་བརྗོད་ན། འདི་ལྟར་ཡིན་
ཏེ། སྟོན་པ་འཇིག་རྟེན་ན་བཞུགས་པའི་དུས་སུ་རྗེ་བླ་མ་འདི་ཉིད་འཕགས་པ་འོད་
སྲུངས་ཀྱི་དགེ་ཚུལ་པདྨའི་ངང་ཚུལ་ཅན་དུ་འཁྲུངས། སྡེ་སྣོད་གསུམ་དང་ལྡན་ཞིང་
ཆོས་སྨྲ་བ་རིག་པ་དང་གྲོལ་བའི་སྤོབས་པ་ཅན་དུ་གྱུར་ཅིང་། དེའི་རྒྱུ་མཚན་གྱིས་སྐུ་ཚེ་
འདིར་ཡང་རྗེ་ཙོང་ཁ་པ་མནལ་ལམ་དུ་བྱོན་ནས་འོད་སྲུང་ལེའུ་གསུངས་པས་རྟོགས་
པ་ཁྱད་པར་ཅན་འཁྲུངས་པ་ཡིན་ནོ་ཞེས་གྲགས་ཏེ། དེའི་ཚུལ་ཅུང་ཟད་འོག་ཏུ་འཆད་
- 95 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
དོ། །གཞན་ཡང་རྗེ་བླ་མ་འདི་སྐུ་ཚེ་དཔག་ཏུ་མེད་པའི་སྔ་རོལ་ནས་རྗེ་བཙུན་འཇམ་
པའི་དབྱངས་ཀྱིས་རྗེས་སུ་བཟུང་བ་ཡིན་ཏེ། རྗེ་བླ་མ་འདི་ཉིད་ཨ་བྷ་ཀཱ་རར་སྐྱེ་བ་
བཞེས་པའི་ཚེ་རྗེ་བཙུན་གྱིས་བྱིན་གྱིས་བརླབས་པ་ལ་བརྟེན་ནས། གསུང་རབ་ཀུན་
ལ་ཐོགས་པ་མེད་པའི་བློ་ཅན་དུ་གྱུར་ཅིང་། སྒྲུབ་ཐབས་རྒྱ་མཚོའི་རྩོམ་པའང་རྗེ་བཙུན་
གྱི་གསུང་གིས་བསྐུལ་བ་ལ་བརྟེན་ནས་མཛད་ཅིང་། གནས་རི་ཁྲོད་དགེ་ལྡན་ན་མགོན་
པོ་ཞལ་བཞི་པ་གྲུབ་ཐོབ་ཐུགས་དམ་པ་གཅིག་ཡོད་པ་དེ་ལ་ལོག་རྟོག་ཅན་འགའ་ཞིག་
གིས་མཁས་གྲུབ་རྗེ་སུའི་སྐྱེ་བ་ཡིན་དྲིས་པས། ཁོང་གིས་ཆོས་སྐྱོང་ལ་ཞུས་པའི་ཚེ།
མཁས་གྲུབ་རྗེ་ཨ་བྷ་ཀཱ་རའི་སྐྱེ་བ་ཡིན་ཅེས་གསུང་ཞེས་ཐོས་སོ། །འོན་(༣ན)ཀྱང་དེ་
ལྟ་བུའི་ལོ་རྒྱུས་ལ་ཡིད་བརྟན་བཅས་ནས་ཨ་བྱཱའི་སྐྱེ་བར་སྒྲུབས་པ་ཙམ་མ་ཡིན་གྱི།
མཁས་གྲུབ་རྗེ་ཉིད་ཀྱིས་ཞལ་གྱིས་བཞེས་པ་ཡིན་ནོ། །གཞན་ཡང་རྗེ་འདི་ཉིད་པཎྜི་ཏ་
རིག་པའི་ཁུ་བྱུག་ཆེ་བར་སྐྱེ་བ་བཞེས་པའི་ཚེ་དཔལ་ལྡན་ཟླ་བ་གྲགས་པས་རྗེས་སུ་
བཟུང་ཞིང་མཐར་འཛིན་གྱི་འཆིང་བ་དྲུངས་ཕྱུང་བར་མཛད་ལ། ལན་གཅིག་ཟླ་བ་
གྲགས་པའི་གསུང་ནས། མ་འོངས་པའི་དུས་སུ་རྗེ་བཙུན་འཇམ་དབྱངས་དགེ་སློང་གི་
ཚུལ་དུ་བསམ་བཞིན་དུ་མཐའ་འཁོབ་ཏུ་སྐྱེ་བ་བཞེས་པར་འདུག་པས། ཁྱོད་ཀྱང་དེར་སྐྱེ་
བ་ལོང་ལ་དེའི་བཀའ་བསྒྲུབ་པ་དང་བསྟན་པ་རྒྱས་པར་གྱིས་ཤིག །གསུངས་སོ། །
ཡང་དེའི་ཚེ་ལན་ཅིག་ཀླུ་སྒྲུབ་བྱོན་ནས་ལྟ་བའི་གནད་ཤིན་ཏུ་ཕྲ་བ་བསྟན་པས་དངོས་
འཛིན་གྱི་འཁྲུལ་པ་དྲུངས་ཕྱུང་བར་མཛད་ཅིང་། ཀླུ་སྒྲུབ་ཀྱི་ཞལ་ནས། རྒྱ་གར་བའི་
གྲུབ་ཐོབ་རྣམས་ཀྱིས་འཇམ་དབྱངས་བསྟེན་པ་ཡིན། དེའི་རྒྱུ་མཚན་ཡང་གསུང་རབ་
གྱི་དཀའ་བའི་གནད་ཤིན་ཏུ་ཕྲ་བ་བྱུང་ན་འཇམ་དབྱངས་ལ་གསོལ་བ་བཏབ་ནས་
ཟབ་དོན་ལ་དཔྱོད་པ་ཡིན། ཁྱོད་ཀྱང་རྗེ་བཙུན་བསྟེན་པར་བྱོས་ཤིག །ཅེས་གསུངས།
ཡང་ལྷག་པའི་ལྷ་རྣམས་ཀྱི་མཆོག་ཏུ་གྱུར་པ་ནི་རྗེ་བཙུན་འཇམ་དབྱངས་ཡིན། བདག་
- 96 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གིས་ཀྱང་འཇམ་དབྱངས་ལ་བརྟེན་ནས་རྟེན་འབྱུང་གི་དོན་ཕྱིན་ཅི་མ་ལོག་པར་རྟོགས་
པ་ཡིན་ཞེས་གསུངས་ཞིང་། ཡང་བདག་མ་འོངས་པའི་དུས་སུ་མཐའ་འཁོབ་ཏུ་འགྲོ་
བའི་དོན་བྱེད་པར་སྨོན་ལ། དེའི་ཚེ་ཁྱོད་ཀྱང་བདག་གི་འཁོར་གྱི་ཐོག་མར་འགྱུར་རོ་ཞེས་
གསུངས་སོ། །ཡང་ལན་གཅིག་འཕགས་པ་ལྷ། ཞི་བ་ལྷ། སངས་རྒྱས་བསྐྱངས་གསུམ་
བྱོན་ནས། (༣བ)མཐའ་འཁོབ་ཏུ་རྗེ་བཙུན་འཇམ་དབྱངས་བྱོན་ནས་བསྟན་པ་རྒྱས་པར་
བྱེད་པ་ཡིན། ཁྱོད་ཀྱང་དེའི་ཆེད་དུ་བྱ་བའི་གདུལ་བྱ་ཡིན་པས། རྗེ་བཙུན་གྱི་ཞབས་
རྡུལ་སྤྱི་བོས་ལོང་ལ་སྒྲུབ་པ་སྙིང་པོར་གྱིས་ཞེས་གསུངས། མདོར་ན་རྣམ་ཐར་དེ་དག་
གི་ཤུགས་ལ་རྗེ་བཙུན་ཙོང་ཁ་པ་རྗེ་བཙུན་འཇམ་དབྱངས་འཕགས་པ་ཀླུ་སྒྲུབ་རྣམས་
ཐུགས་རྒྱུད་གཅིག་པར་ཤིན་ཏུ་གསལ་ལོ། །དེ་ལྟར་རྗེ་བླ་མ་འདི་ཉིད་འཕགས་ཡུལ་
དུ་གྲགས་པ་ཆེ་བའི་པཎྜི་ཏ་དང་སྡེ་སྣོད་འཛིན་པར་སྐྱེ་བ་བཞེས་ཚུལ་ལོ། །ཡང་སྐུ་སྐྱེ་སྔ་
མ་གཅིག་ལ་རྗེ་བཙུན་འཇམ་དབྱངས་བྱོན་ནས། མཐའ་འཁོབ་ཀྱི་སེམས་ཅན་རྨོངས་
པ་བླང་དོར་གྱི་གནས་མི་ཤེས་པ་ཚོ་སྙིང་རེ་རྗེ། འཁོར་བར་འཁྱམས་པ་མ་རིག་པས་
ལན་པས་ལམ་ལོག་པར་སོང་བ་ཡིན། ཁོ་བོས་དེ་རྣམས་ཐར་པ་དང་ཐམས་ཅད་ མཁྱེན་
པའི་གོ་འཕང་ལ་འགོད་པའི་ཆེད་དུ་བློ་དམན་པའི་བསོད་ནམས་དང་བསྟུན་ནས་དགེ་
སློང་གི་ཚུལ་དུ་འོང་གིས། ཁྱོད་ཀྱང་དེའི་གདུལ་བྱ་ཡིན་པས་དེར་ཤོག་ཅིག་གསུངས།
འདིས་ནི་རྗེ་བཙུན་ཙོང་ཁ་པ་རྗེ་བཙུན་འཇམ་དབྱངས་ཀྱི་རྣམ་སྤྲུལ་ཆེས་གསལ་བར་
གྲུབ་པས་བླ་ན་མེད་པའི་དད་པ་བརྟན་པོ་བསྐྱེད་པར་བྱའོ། །ཡང་སྐུ་སྐྱེ་སྔ་མ་གཅིག་ལ་
རྒྱལ་བ་མ་ཕམ་པ་བྱོན་ནས། ལྷོ་འཛམ་བུའི་གླིང་འདིར་སྟོན་པ་དངོས་དང་ཁྱད་མ་
མཆིས་པའི་ཤཱཀྱ་མུ་ནེའི་བསྟན་པ་ཉིན་མོ་ལྟར་མཛད་པའི་ཕྱིར་དུ། རྗེ་བཙུན་འཇམ་
དབྱངས་ཀྱི་སྤྲུལ་པ་རྒྱལ་བ་སྲས་བཅས་ཀྱི་མིག་གི་བདུད་རྩི་སྙིང་གི་ཐིག་ལེ་ལྟ་བུ་གཅིག་
འབྱོན་པར་ཡོད། ཁྱོད་ཀྱིས་ཀྱང་དེའི་བསྟན་པ་རྒྱས་པར་གྱིས་ཞེས་གསུངས། ཡང་སྐུ་
- 97 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
སྐྱེ་སྔ་མ་(༤ན)གཅིག་ལ་བྲམ་ཟེ་ཆེན་པོ་ས་ར་ཧ་བྱོན་ནས། མཐའ་འཁོབ་མུན་པའི་གླིང་
དུ་བཅོམ་ལྡན་འདས་རྡོ་རྗེ་འཇིགས་བྱེད་དངོས་སུ་བྱོན་ནས་འགྲོ་བའི་དོན་བྱེད་པ་ཡོད་
པས་དེའི་ཞབས་རྡུལ་སྤྱི་བོས་བསྟེན་ལ་དེའི་སྒོ་ནས་འགྲོ་དོན་གྱིས་གསུངས། ཡང་ངེད་
རྒྱ་གར་གྱི་གྲུབ་ཐོབ་ཐམས་ཅད་རྡོ་རྗེ་འཇིགས་བྱེད་ལ་གསང་བའི་ཡི་དམ་བྱེད་པ་ཡིན་
ཞེས་གསུངས། དེར་བླ་མ་འདིས་ཁྱེད་འཁོར་ལོ་བདེ་མཆོག་གི་གྲུབ་ཐོབ་ཀྱི་གཙོ་བོ་
ཡིན་པ་ལ། གཤིན་རྗེ་གཤེད་ལ་ཡི་དམ་བཅའ་བར་འགལ་བ་མེད་དམ། འོན་ཀྱང་ཇི་
ལྟར་ལེགས་ཞུས་པས། ཧ་ཧ་ཞེས་བཞད་ཅིག་མཛད་ནས། ལཱ་ལི་ཏ་བཛྲ་དང་ངེད་
གྲོགས་མཆེད་ཀྱང་ཡིན། ཆོས་འབྲེལ་ཕར་ཚུར་གཉིས་ཀར་ཡོད། སྤྱིར་ངེད་རྒྱ་གར་
བའི་པཎ་གྲུབ་ཐམས་ཅད་འཇམ་དབྱངས་དང་གཤིན་རྗེ་གཤེད་བསྟེན་པ་དེ་ལ་དགོས་
པ་ཁྱད་པར་ཅན་ཡོད་དེ། ཡི་དམ་འདི་ལྟ་བུ་དང་མི་ལྡན་ན། སྙིགས་མ་ལྔའི་འགྲོ་བ་
དང་བདུད་བཞི་ཐུལ་ལམ་གསུངས། རྣམ་ཐར་དེ་དག་ནི་རྗེ་ཙོང་ཁ་པ་དང་མཁས་གྲུབ་
པ་གཉིས་ཀའི་རྣམ་ཐར་བླ་ན་མེད་པ་ཡིན་པས། སྐལ་བ་དང་ལྡན་པ་རྣམས་ཀྱིས་སྙིང་
དཀྱིལ་དུ་བཅངས་ཏེ། ཐེག་པ་མཆོག་གི་བཤེས་གཉེན་ལ་དད་པ་ལྷག་པར་བསྒོམ་པ་
ལ་འབད་པར་བྱའོ། །ཞེས་བྱ་བ་ནི་མཁས་གྲུབ་ཆོས་ཀྱི་རྒྱལ་པོའི་སྐུ་ཚེ་སྔ་མའི་ལོ་རྒྱུས་
བརྗོད་པ་སྟེ་དང་པོའོ། །
གཉིས་པ་སྐུ་ཚེ་འདིའི་རྣམ་ཐར་གཙོ་ཆེ་བ་ཅུང་ཟད་བརྗོད་པ་ལ་ལྔ། རྗེ་ཙོང་ཁ་པ་
དང་ཐོག་མར་མཇལ་བའི་ཚེ་ངོ་མཚར་(༤བ)བའི་ལྟས་ཇི་ལྟར་བྱུང་ཚུལ། རྒྱལ་བའི་
བསྟན་པ་ལ་བཤད་སྒྲུབ་ཀྱི་སྒོ་ནས་བྱ་བ་མཛད་ཚུལ། དེ་ལྟར་མཛད་པའི་དམ་ཅན་རྒྱ་
མཚོས་བསྔགས་ཤིང་འཕྲིན་ལས་སྒྲུབ་པར་ཁས་བླང་ཚུལ། རྗེ་ཙོང་ཁ་པ་དགའ་ལྡན་
དུ་གཤེགས་ནས་ཀྱང་སྐུའི་སྣང་བ་བསྟན་ཏེ་ཆོས་གསུངས་ཚུལ། དག་པའི་ཞིང་དུ་བྱོན་
པར་ཕྱོགས་པ་ན་ཡ་མཚན་པའི་ལྟས་ཇི་ལྟར་བྱུང་ཚུལ། དང་པོ་ནི། བླ་མ་འདི་རྗེ་ཙོང་
- 98 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཁ་པ་དང་ཐོག་མར་མཇལ་བའི་ཚེ་བྱང་ཆུབ་སེམས་དཔའ་རྟག་ཏུ་ངུས་ཆོས་འཕགས་
མཐོང་བ་ལྟར། སྐུའི་རྒྱལ་མཚན་གཟིགས་པ་ཙམ་གྱིས་ལུས་ཀྱི་བ་སྤུ་རང་དབང་མེད་
པར་གཡོས་ཏེ། དད་པའི་མཆི་མ་འཁྲུག་པ་དང་བཅས་པས་བསྟོད་པའི་ཚིག་བབ་ཅོལ་
དུ་སྨྲ་བར་གྱུར་ཅིང་། བདག་འཁོར་བའི་རྒྱ་མཚོ་ལས་སྒྲོལ་བའི་དེད་དཔོན། ཐེག་པ་
དམན་པའི་གཡང་ས་ལས་སྐྱོབ་པའི་དགེ་བའི་བཤེས་གཉེན་ནི་འདི་ཡིན་ནོ་དགོངས་ཏེ།
སྔོན་གྱི་འབྲེལ་བས་མཇལ་མ་ཐག་ནས། བླ་ན་མེད་པའི་དད་པ་བརྟན་པོ་སྐྱེས་པར་
གྱུར་ཏོ། །ཞེས་གྲགས་སོ། །དེའི་ནུབ་མོ་བླ་མ་འདིའི་མནལ་ལམ་དུ་མུན་པ་དྲག་པོས་
ཕྱོགས་གར་འགྲོ་གཏོལ་མེད་ཅིང་། མགོ་འཁོར་འཁྱམས་ནས་ཡུན་རིང་དུ་སོང་འདུག་
པ་ལ། ཤར་ཕྱོགས་ནས་རལ་གྲིའི་དཀྱིལ་འཁོར་བརྒྱ་ཕྲག་དུ་མས་བསྐོར་བའི་ཡུ་བ་
རྣམས་ནང་དུ་བསྟན་པ། རལ་གྲི་དེའི་རྩེ་ལ་ཉི་མ་བརྒྱ་ཕྲག་མང་པོ་ཤར་འདུག་པའི་
རལ་གྲིའི་དཀྱིལ་འཁོར་དེ་ལྟ་བུས་བསྐོར་བའི་དབུས་སུ། འཇའ་ཚོན་སྣ་ལྔའི་དྲ་
བས་སྤྲས་པའི་དབུས་ན། རྗེ་བཙུན་འཇམ་དབྱངས་སྐུ་མདོག་དམར་སེར་རལ་གྲི་དང་
གླེགས་བམ་འཛིན་པ། རིན་པོ་ཆེའི་རྒྱན་བསམ་(༥ན)གྱིས་མི་ཁྱབ་པས་སྤྲས་པ།
གཞོན་ནུའི་ཚུལ་ཅན་རལ་པའི་ཐོར་ཚུགས་ལ་མུ་ཏིག་གིས་སེ་མོ་དོ་ཁྲིས་སྤྲས་པ།
དྭངས་ཤིང་ཡིད་དུ་འོང་བ་བལྟ་བས་ཆོག་མི་ཤེས་པ་གཅིག་དགྱེས་བཞིན་དུ་བྱོན་ནས་
བདག་ལ་ཐིམ་བྱུང་ཉི་མའི་དཀྱིལ་འཁོར་དེ་ཤར་མ་ཐག་ཏུ་མུན་པ་ཐམས་ཅད་ནི་
སངས། འོད་ཟེར་གྱི་དྲ་བས་འཇིག་རྟེན་ཐམས་ཅད་གང་སོང་བ་ཅིག་རྨིས། སང་ཉིན་
རྗེ་དང་མཇལ་དུས་མདངས་འདི་ལྟ་བུ་རྨིས་པ་ཇི་ལྟར་ལགས་ཞུས་པས། རྗེའི་ཞལ་
ནས། ཁྱེད་ཀྱིས་བླ་མ་དང་ཡི་དམ་དབྱེར་མེད་དུ་མཐོང་བ་ལས། ཁྱེད་སྔགས་ཀྱི་ཆེད་
དུ་བྱ་བའི་གདུལ་བྱ་རིན་པོ་ཆེ་ལྟ་བུའི་གང་ཟག་གཅིག་ཡིན་པར་འདུག །ང་རྗེ་བཙུན་
འཇམ་དབྱངས་སུ་མཐོང་བ་མཐོང་བ་ལྟར་དོན་ལ་གནས་མོད་གཞན་བློ་དམན་པའི་
- 99 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
གང་ཟག་གིས་ཐ་མལ་དུ་མཐོང་བ་ཡིན། ཁྱེད་རང་གདུལ་བྱ་མང་པོ་ལ་ཕན་ཆེན་པོ་
འོང་བ་ཡིན་ནོ་གསུངས། ཡང་རྗེའི་ཞལ་ནས། ཁྱེད་ཡི་དམ་གང་ལ་བྱེད་ཀྱི་ཡོད་
གསུངས། བདག་འཇམ་དབྱངས་སྨྲ་སེང་དང་གཤེད་དམར་ལ་བྱེད་ཀྱི་ཡོད་ཞུས་
པས། སྤྱིར་དམར་ནག་འཇིགས་གསུམ་གང་ལ་ཡི་དམ་བྱས་ཀྱང་རྗེ་བཙུན་རིམ་གྱི་ཁྲོ་
ཚུལ་ཆེར་སོང་བས་རྗེ་བཙུན་གྱིས་རྗེས་སུ་འཛིན་མོད། འོན་ཀྱང་ངེད་རང་གི་བརྒྱུད་པ་
འདི་ལ་རྗེ་བཙུན་གྱིས་རྗེས་སུ་གཟུང་ཞིང་བྱིན་གྱིས་བརླབས་པ་ཡིན་པས། ཡི་དམ་
འཇིགས་བྱེད་ལ་བྱེད་དགོས་ཏེ། འདི་ལ་རྒྱུ་འབྲས་གཉིས་ཀའི་སྐབས་སུ་རྗེ་བཙུན་གྱི་
ཞལ་དངོས་སུ་ཡོད་པས་དགོས་པ་ཁྱད་པར་ཅན་ཅིག་ཡོད་པ་ཡིན། གཞན་རྣམས་ཀྱིས་
འདིའི་གནད་མ་གོ་(༥བ)བར་འདུག་གསུངས་ནས་ཞུ་མ་དགོས་པར་དེ་མ་ཐག་རྡོ་རྗེ་
འཇིགས་བྱེད་ཀྱི་དབང་གནང་ཞིང་། དེ་ནས་བཟུང་སྟེ་བདག་འཇུག་ཆག་མེད་མཛད་
དོ། །དེ་ནས་རྒྱལ་ཚབ་རྗེ་དང༌། འདུལ་བ་འཛིན་པའི་བླ་མ་འདི་གསུམ་རྗེ་ཙོང་ཁ་པའི་
གདུལ་བྱའི་གཙོ་བོ་ཡིན་ཏེ། ལས་ཀྱི་རྡོ་རྗེས། ཙོང་ཁ་པའི་སྐུ་ཚེའི་ཚད་དང་འཁོར་ལ་
སོགས་པ་ལུང་བསྟན་མཛད་པ་ལས། ཁྱེད་ལ་འཁོར་ཁྱད་པར་དུ་འཕགས་པ་གསུམ་
བྱོན། ཚོགས་ལམ་དུ་ཞུགས་པ་མང་དུ་འབྱུང་། ཞེས་གསུངས་པའི་གསུམ་པོ་ནི་གོང་དུ་
སྨོས་པ་གསུམ་ཡིན་ཏེ། དེས་ན་དེ་གསུམ་འཕགས་པའི་གང་ཟག་ཏུ་གདོན་མི་ཟ་ཏེ།
རྗེའི་མནལ་ལམ་དུ། ཟླ་བ་བཟང་པོ་ཁྱོད་ཀྱིས་རིགས་ལྡན་གྱི་རྒྱལ་པོ་པདྨ་དཀར་པོ་
དང༌། འཇམ་དཔལ་གྲགས་པ་རྗེས་སུ་ཟུངས་ཤིག །ཁྱད་པར་འཇམ་དཔལ་གྲགས་པ་
རྗེས་སུ་ཟུངས་ཤིག །ཟེར་བ་བྱུང་ལ། པདྨ་དཀར་པོ་ནི་རྒྱལ་ཚབ་རྗེ་དང་། འཇམ་
དཔལ་གྲགས་པ་ནི་མཁས་གྲུབ་རྗེ་ཡིན་པར་ཆོས་རྗེ་ཆོས་ལྡན་རབ་འབྱོར་བས་མཛད་
པའི་རྣམ་ཐར་ལས་བྱུང་ལ། དེས་ན་རྒྱལ་ཚབ་རྗེ་སྤྱན་རས་གཟིགས་ཀྱི་སྤྲུལ་པར་ཤེས་
པར་གྱིས་ཤིག །མཁས་གྲུབ་རྗེ་འདི་ནི་སྐུ་མྱ་ངན་ལས་འདས་ཚུལ་བསྟན་པའི་ཚེ་ཡང་
- 100 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གདུལ་བྱ་ལས་དག་པ་འགའ་ཞིག་གི་མཐོང་སྣང་ལ་ཤམ་བྷ་ལར་བྱོན་པའི་སྣང་བ་བྱུང་
འདུག་སྟེ། གོང་གི་རྣམ་ཐར་དང་འབྲེལ་ཆེའོ། །རྒྱལ་ཚབ་པ་དང་འདུལ་པ་འཛིན་པ་
གཉིས་ཀྱི་རྣམ་ཐར་ཟུར་དུ་འདུག་པ་དེར་བལྟའོ། །དེ་དག་ནི་ཙོང་ཁ་པ་དང་མཇལ་
ཚུལ་ཕྱོགས་ཙམ་བརྗོད་པའོ། །
གཉིས་པ་རྒྱལ་བའི་བསྟན་པ་ལ་བྱ་བ་བྱས་ཚུལ་ནི། རྗེ་བླ་མ་འདིས་བཤད་སྒྲུབ་
ཀྱི་སྒོ་ནས་བྱ་བ་མཛད་ཚུལ་ཅུང་(༦ན)ཟད་ཙམ་ཞིག་བརྗོད་ན། དེ་ཡང་མཁས་གྲུབ་རྗེ་
འདི་སྐྱེ་བ་དུ་མར་རིག་པའི་གནས་ལྔ་ལ་སྦྱངས་ཤིང་། རྗེ་བཙུན་འཇམ་པའི་དབྱངས་
ཀྱིས་རྗེས་སུ་བཟུང་བའི་མཐུས། སྐུ་ཚེ་འདིར་ཡང་གཞོན་ནུ་ན་ཚོད་ཡོངས་སུ་མ་སྨིན་
པའི་སྐབས་ཉིད་ནས་ཀྱང་། སྡེ་སྣོད་གསུམ་དང་རྒྱུད་སྡེ་བཞིའི་དོན་ལ་རྣམ་དཔྱོད་ཀྱི་
འཇུག་པ་ཐོགས་པ་མེད་པར་འགྱུར་ཏེ། གངས་རིའི་ཁྲོད་ཀྱི་མཁས་པ་ཀུན་གྱི་མགོ་
བོར་བཀའི་ཕྲེང་བས་ངལ་བསོ་བགྱིད་པའི་ཤིང་རྟ་ཆེན་པོར་གྱུར་ཏོ། །དེ་ཅིས་མངོན་
ཞེ་ན། མཁས་པ་ཆེན་པོ་འདི་དགུང་ལོ་བཅུ་དྲུག་ལོན་པའི་ཚེ། ཕྱོགས་ཐམས་ཅད་
ལས་རྣམ་པར་རྒྱལ་བའི་པཎྜི་ཏ་འཇིགས་མེད་གྲགས་པས། ཁོ་བོའི་རིགས་གཏེར་
འགོག་པས་ལན་གདབ་པར་ནུས་པའི་ས་སྐྱ་པ་སུ་ཡོད་ཅེས་བསྒྲགས་ཀྱང་ཐམས་ཅད་
དཔའ་ཞུམ་ནས་སུས་ཀྱང་ལན་གདབ་པར་མ་ནུས། དེའི་ཚེ་བྱང་པའི་བདག་པོས་ངམ་
རིང་གི་མཁས་པ་ཐམས་ཅད་བསགས་ཏེ། ལྷོ་པའི་མཁན་ཤོབ་འདིས་རྗེ་བཙུན་ས་པཎ་
ལ་དགག་པ་མཛད་ཀྱི་ཡོད་འདུག་པས། ཁྱེད་རྣམས་ཀྱི་འདི་བྱ་ངན་སྤུ་གཏོགས་འདྲ་བ་
ཞིག་སུས་ནུས་པ་ལ་ཁོ་བོས་བྱ་དགའ་ཆེན་པོ་སྟེར་ཟེར་ནས། བྱང་ངམ་རིང་དུ་རྒོལ་བ་
དང་ཕྱིར་རྒོལ་བ་ཐམས་ཅད་བསགས་ཏེ་ངམ་རིང་ཚོགས་པའི་དབུས་སུ་པཎ་ཆེན་
ཕྱོགས་ལས་རྣམ་རྒྱལ་གྱི་སྟན་བཤམས། སྦྱིན་བདག་རང་ཉིད་ཀྱང་ཁྲི་ལ་འདུག་སྟེ།
དེའི་མདུན་སར་ཕྱོགས་དེའི་མཁས་པ་ཐམས་ཅད་ཀྱང་སྟན་ལ་འཁོད་ནས། ཐོག་མར་
- 101 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
བཤེས་གཉེན་དོན་བཟང་རྒྱལ་མཚན་ལ་སོགས་པ་མཁས་པར་གྲགས་(༦བ)པ་མང་
པོས་རྩོད་ཀྱང་། པཎྜི་ཏ་ཆེན་པོ་དེས་ཐལ་འགྱུར་གཉིས་གསུམ་ཙམ་གྱིས་ཚར་བཅད་
ནས་ཐམས་ཅད་རིགས་གཏེར་ནང་འགལ་གྱི་ཕུང་པོ་ཡིན་པར་ཐག་བཅད་དོ། །དེ་ནས་
སྦྱིན་བདག་ཀྱང་ཡིད་རབ་ཏུ་མ་བདེ་ནས་སློབ་དཔོན་རྣམས་བཀའ་བཀྱོན་གྱིས་ཚར་བཅད།
དེ་ཁྱོད་རྣམས་ཀྱི་ནང་ནས་ལན་གདབ་པར་ནུས་པ་སུ་ཡོད་དྲིས་པས། ཁོང་རྣམས་ཀྱིས་
བཀའ་བཅུ་པ་དགེ་ལེགས་དཔལ་བ་འདི་བློ་གྲོས་ཐོགས་པ་མེད་པ་ཞིག་འདུག་པས་
རྩོད་དུ་བཅུག་ན་དྲག་ཅེས་གྲོས་བྱས་ཏེ། དེའི་ཡང་སང་སྔར་བཞིན་སྟན་བཤམས་
འདུག་པའི་མདུན་སར། མཁན་ཆེན་པས་རིགས་གཏེར་གྱི་དབུས་ནས་མཐར་
ཆགས་ལ་བཀག །བདག་ཉིད་ཆེན་པོ་འདིས་སྐྱོན་སྤོང་རིམ་པ་བཞིན་མཛད་ཅིང་།
ཁོང་རང་གིས་བཞག་པའི་གྲུབ་མཐའ་རྣམས་རིགས་པ་དྲི་མ་མེད་པས་སུན་ཕྱུང་སྟེ་
ལན་མེད་པར་མཛད་པའི་ཚེ། དེ་མདོ་སྡེ་པའི་གྲུབ་མཐའི་ནང་འགལ་ཡིན་གསུངས་པ་
མ་གཏོགས་གཞན་གསུང་རྒྱུ་མ་བྱུང་སྟེ། ཞིབ་པ་རྩོད་ཡིག་ཏུ་གསལ། ཡང་རྗེ་བླ་མ་
འདིས་ངམ་རིང་དབྱར་ཆོས་ཞིག་ལ་ཆོས་རྗེ་གཡག་པ་དང་ཚོགས་སུ་རྩོད་པ་མཛད་པས།
རྗེ་འདིས་མཁས་གྲུབ་གཡག་པ་ཕམ་པར་མཛད་འདུག་སྟེ། རྗེ་བླ་མ་འདི་ཉིད་ལྷག་
པའི་ལྷས་རྗེས་སུ་བཟུང་ཞིང་། སྐྱེ་བ་མང་པོར་རིག་གནས་ལ་སྦྱངས་པའི་སྟོབས་ཀྱིས་
མཁས་རློམ་སུས་ཀྱང་འདིའི་སར་སྨྲ་བའི་རྔོ་མི་ཐོགས་པ་ངང་ཚུལ་ཡིན་ནོ། །དེ་ནས་
དུས་ཕྱིས་བླ་མ་འདི་རྗེ་བཙུན་ཙོང་ཁ་པའི་སྲས་ཀྱི་ཐུ་བོ་གྱུར་ཏེ། གསུང་གི་བདུད་རྩི་
རྒྱུན་མར་བཞེས་པའི་མཐུས། སྡེ་སྣོད་གསུམ་དང་རྒྱུད་སྡེ་བཞི་ལ་འཁྲུལ་པ་མི་མངའ་
(༧ན)བའི་ཤིང་རྟ་ཆེན་པོའི་གོ་འཕང་ནི་བརྙེས། འགྲོ་བ་མཐའ་དག་བུ་གཅིག་པ་ལྟར་
བརྩེ་བའི་ཐུགས་རྗེ་ཆེན་པོ་མངའ་བའི་མཐུས། སྐལ་པ་དང་ལྡན་པའི་གདུལ་བྱ་སྐུ་
དངོས་ཀྱིས་འདུལ་བ་མང་པོ་ཞིག་ལེགས་པར་བཤད་པའི་བདུད་རྩིས་ཚིམ་པར་མཛད་
- 102 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལ། མ་འོངས་པའི་གདུལ་བྱ་རྣམས་ལ་ཡང་ཐར་པ་དང་ཐམས་ཅད་མཁྱེན་པར་བགྲོད་
པའི་ལམ་གྱི་ལུས་སྔོན་གྱི་རྒྱལ་བ་རྣམས་ཀྱིས་གཤེགས་བཤུལ་རྗེ་ཙོང་ཁ་པའི་བསྟན་
པའི་ལམ་རྣམ་པར་དག་པ་འདི་ལྟ་བུ་ཞིག་ཡིན་ནོ་ཞེས་གོ་བའི་ཕྱིར་དུ། སྤྱིར་བཀའ་
དང་བསྟན་བཅོས་ཀྱི་དགོངས་པ་འགྲེལ་པའི་གསུང་རབ་མང་དུ་མཛད་ཅིང་། ཁྱད་
པར་དུ་རྒྱལ་བ་ཙོང་ཁ་པའི་གསུང་རབ་རྡོ་རྗེའི་ཚིག་ལྟར་བརླིང་ཞིང་བརྗོད་བྱ་མཆོག་ཏུ་
ཟབ་པ་རྣམས་ཀྱི་དོན་ལག་མཐིལ་དུ་སྐྱུ་རུ་ར་བཞིན་དུ་གསལ་བར་སྟོན་པའི་བསྟན་
ཆོས་མང་དུ་མཛད་པ་ན། མདོ་སྔགས་སྤྱི་དང་ཁྱད་པར་མགོན་པོ་ཀླུ་སྒྲུབ་ཀྱི་དགོངས་
པ་རྗེ་བཙུན་ཙོང་ཁ་པས་ཇི་ལྟར་བཀྲལ་བའི་ཐལ་འགྱུར་གྱི་ལུགས་ཐུན་མོང་མ་ཡིན་པ་
རྣམས་གངས་རིའི་ཁྲོད་འདིར་ཡོངས་སུ་དར་བར་གྱུར་ཏེ། སྐལ་པ་དང་ལྡན་པ་རྣམས་
ནི་སྔོན་མེད་པའི་ལེགས་བཤད་ཀྱི་དགའ་སྟོན་ཉམས་སུ་མྱོང་བས་ཡིད་ཚིམ། མཁས་
པར་རློམ་པ་མང་པོའི་གྲུབ་མཐའ་ནི་བྱེ་མའི་འཆང་བུ་ལྟར་ཞིག་ལོག་སྨྲའི་བདུད་
རིགས་རྣམས་ནི་ཆེས་ཆེར་ཉམས་དམས་པར་བྱས། ཐུབ་པའི་བསྟན་པ་རིན་པོ་ཆེ་ནི་ཆུ་
དང་བཅས་པའི་པདྨ་བཞིན་དུ་ལྷག་པར་ཡང་རྒྱས་པར་གྱུར་ཏོ། །ཅེས་གྲག་གོ །དེའི་ཚེ་
རོང་སྟོན་ཤཱཀྱ་རྒྱལ་མཚན་དུ་གྲགས་པ་དེས་(༧བ)སྔོན་མེད་པའི་ལེགས་བཤད་དེ་
དག །བློ་ཡུལ་དུ་མ་ཤོང་ནས་དངོས་སུ། དཔལ་ལྡན་ཟླ་བ་འགོག་པ་ལྟར་བྱེད་ཅིང་།
དོན་ལ་རྗེ་བཙུན་ཙོང་ཁ་པའི་གྲུབ་མཐའ་འགོག་པའི་ཁུར་བཟུང་སྟེ། དེ་ལྟ་ནའང་རྗེ་
བཙུན་ཡབ་སྲས་ལ་དངོས་སུ་རྒོལ་མི་ནུས་ཀྱང༌། ལྷན་ཅིག་རྩོད་པ་བྱེད་དོ་ཞེས་པའི་
ཚིག་ཙམ་སྨྲས་པས། ས་སྐྱ་པའི་བསྟན་པ་བཟུང་ངོ་ཞེས་སྙན་པ་ཐོབ་ཏུ་རེ་ནས།
མཁས་གྲུབ་ཐམས་ཅད་མཁྱེན་པ་ཉང་སྟོད་ན་བཞུགས་པའི་ཚེ་ཁོ་བོ་དང་ལྷན་ཅིག་རྩོད་
པ་བྱེད་ཅེས་ཡང་ཡང་ཕྲིན་བསྐུར་རོ། །དེ་དག་གི་ཚེ་ས་སྐྱ་ན་ངག་ནུས་ཆེ་བར་གྲགས་
པའི་བླུན་པོ་སྙིང་ཁམས་ཅན་ཆོས་དང་ཆོས་མིན་འབྱེད་པ་ལ་རྨོངས་པ། ཆགས་སྡང་
- 103 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
དང་འགྲན་སེམས་ཅན་མང་པོས། རྗེ་བཙུན་ཙོང་ཁ་པ་ཡབ་སྲས་ཀྱིས་ས་སྐྱ་པའི་གྲུབ་
མཐའ་བཀག་གོ །ཞེས་ཅོལ་གཏམ་ཕྱོགས་བཅུར་བསྒྲགས་ཏེ། རྗེ་ཡབ་སྲས་ལ་གཏོར་
མ་འཕེན་པ་སོགས་ངན་སོང་གི་སྒོ་འབྱེད་པའི་བྱ་བ་ལ་ཞུགས་སྣང་སྟེ། ཞིབ་པར་འོག་
ནས་འཆད་དོ། །གཞན་ཡང་ངོར་པ་ཀུན་བཟང་བ་ཞེས་གྲགས་པ་ས་སྐྱ་པ་རྣམས་ཀྱིས་
རྡོ་རྗེ་འཆང་ལྟར་བཀུར་བ་དེས་ཀྱང་ཚེ་འདིའི་རྙེད་བཀུར་ལ་ཧ་ཅང་ཞེན་པའི་དབང་
གིས། རྗེ་བཙུན་ཙོང་ཁ་པ་ལ་རྡོ་རྗེ་ཐེག་པའི་ཟབ་ཆོས་དུ་མ་ཞིག་ཉན་ཀྱང་། དམ་ཚིག་
དང་སྡོམ་པ་རྩ་ལྟར་དོར་ཏེ། རྗེ་བཙུན་ཙོང་ཁ་པ་ཡབ་སྲས་ལ་ངག་ཏུ་རྗེས་བཟློས་བྱེད་
པ་ཡ་ང་བའི་ངན་སྨྲས་བྱས་ཤིང་། ས་སྐྱ་བའི་དགེ་བཤེས་ཀྲན་ཏིང་གུ་ཤྲཱི་ཞེས་པས་
རང་མཚང་སྟོན་པའི་རྩོད་ཡིག་བྱས་པ་སོགས་ལ་བཀའ་བཀྱོན་དང་བཅས་པའི་ལན་
མཛད་པ་སོགས་བཀའ་འབུམ་ན་གསལ་ལོ། །དེ་ལྟ་(༨ན)ནའང་བླུན་པོ་གསུང་རབ་ཀྱི་
གནད་མ་ཐོས་པ་ལས་གཞན་དུ་ཅི་འགྱུར་ཏེ། དེ་ཡང་རྒྱ་ཆེན་ཆོས་ཀྱི་སྤྱན་ལྡན་རེད་
མདའ་བ་ཆེན་པོའི་སློབ་མ། རབ་འབྱམས་བཀའ་ལ་མཁས་པའི་བཤེས་གཉེན་བདུན་
གྱི་ནང་ནས་རྩོད་པ་ཕུལ་དུ་ཕྱིན་པར་གྲགས་པ། རྩོད་དུས་ཀྱི་ཐམས་ཅད་མཁྱེན་པ་
དར་མ་རིན་ཆེན་དེས་རྗེ་བཙུན་ཙོང་ཁ་པ་གཉལ་གྱི་ར་གྲོང་དུ་བཞུགས་པའི་ཚེ་རྩོད་པ་
ལ་བྱོན། རྗེ་ཉིད་ཀྱིས་ཀྱང་བཀུར་སྟི་ཕུན་སུམ་ཚོགས་པ་མཛད། དེའི་ཚེ་གདན་ལ་
བཞུགས་ཙམ་ཉིད་ནས་གསུང་རབ་ཀྱི་གནད་ལ་དྲི་བ་མང་དུ་མཛད་པ་ལ། རྗེ་ཉིད་ཀྱི་
ལན་རྒྱས་པར་མཛད་པས་རིགས་པའི་དབང་ཕྱུག་དེ་ཉིད་ཐུགས་འཕྲོགས་ཏེ། བཞུགས་
གདན་ཕྲི་ཐེབ་མང་དུ་མཛད། ཤེས་ནས་མི་ཕྱེད་པའི་དད་པ་ཡང་ཐོབ་སྟེ། དེ་མ་ཐག་
ཕྱག་ཕུལ་ནས་ཆོས་གསན་ཅིང་། དེའི་ནུབ་མོ་མནལ་ཀྱང་ཆེར་མི་གཟིམས་ཤིང་།
ཕྱག་ཕྱི་བ་རྣམས་ལ་བླ་མ་རྗེ་བཙུན་མཇལ་དུ་ཀོར་གཅིག་འགྲོ་དེ་ནས་རྗེ་འདིའི་ཕྱག་
ཕྱི་ལ་ཀོར་གཅིག་སྡོད་པ་ཡིན་ཞེས་གསུང་བ་སོགས་ཁུངས་བཙུན་པ་ལས་བརྒྱུད་པ་
- 104 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བདག་གིས་བླ་མའི་གསུང་ལས་ཐོས་སོ། །ཆོས་རྗེ་གཡག་པས་ཀྱང་རྗེ་ཙོང་ཁ་པ་ལ་
དྲང་ངེས་ཀྱི་དྲི་བ་མཛད་པ་ལ་ལན་དུ་དྲང་ངེས་རྣམ་འབྱེད། མཚན་གཞན་ལེགས་
བཤད་སྙིང་པོར་གྲགས་པ་མཛད་ནས་ས་སྐྱར་བསྐུར་བས། ཆོས་རྗེ་གཡག་པ་
ཡང་ཐུགས་ཤིན་ཏུ་འཕྲོགས་ནས་རྗེ་ལ་ཆོས་གསན་པར་བཞེད་ནས་འབྱོན་པར་ཆས་
པ་ན། སློབ་མ་ཆགས་སྡང་ཅན་དག་གིས་བཀག་ནས་འབྱོན་མ་བཅུག་གོ །གཞན་ཡང་
ཕྱོགས་(༨བ)ལས་རྣམ་པར་རྒྱལ་བའི་པཎྜི་ཏ་ཆེན་པོས་ཀྱང་རྗེའི་གསུང་རབ་ལ་
གཟིགས་པའི་ཐུགས་འཕྲོགས་ཏེ། རྗེ་ལ་ཞུ་ཡིག་སྙན་ངག་གིས་བརྒྱན་པ་རིམ་པ་
བཞིན་ཕུལ་བའི་ནང་དུ། མཁས་པ་ངང་པའི་རྒྱལ་པོ་བློ་བཟང་མཆོག །གྲགས་པ་
མགྲིན་པའི་རྫ་ རྔ་སྒྲོག་པ་ཅན། ལེགས་བཤད་གཤོག་རླབས་དབང་པོའི་ཞབས་དྲུང་
དུ། །འཇིགས་མེད་བུང་བ་གཞོན་ནུས་འདི་སྐད་ཞུ། །ཐུབ་བསྟན་ཉི་མ་ནུབ་རིའི་རྩེ་ལ་
ལྷུང་། །ཤེས་ལྡན་རྐང་དྲུག་ལྡན་རྣམས་མྱ་ངན་རྒྱས། །ལོག་སྨྲ་འབྱུང་པོའི་བྱ་ཚོགས་རྒྱུ་
དུས་འདིར། །སྨྲ་བའི་ཉི་མ་བློ་བཟང་གྲགས་པ་ཤར། །ཤེས་བྱའི་མཁའ་ལ་ཐོགས་པ་
མེད་རྒྱུ་ཞིང་། །མཁས་མང་རྒྱུ་སྐར་བྱེད་པས་ཡོངས་བསྐོར་ནས། །དམ་ཆོས་འོད་ཟེར་
གྲངས་མེད་འགྱེད་དུས་འདིར། །ལམ་སྟོར་ངལ་བ་རྒྱས་རྣམས་དབུགས་ཕྱུང་ཞིང་། །
ཞེས་དང་། ཡང་ཞུ་ཡིག་གཅིག་ལས། བདག་གཞན་བདེ་བ་མེད་ལ་བདེར་འཛིན་པ། །
ལོག་ཤེས་མུན་པ་ལུང་རིགས་སྒྲོན་མེ་ཡིས། །སེལ་མཛད་ཁྱོད་འདྲ་ཆ་ཙམ་གང་ནའང་
མེད། །འདི་མེད་བཤད་སྒྲུབ་ཆུ་ཡི་ལྦུ་བ་འདྲ། །ངེས་འབྱུང་གཡོ་མེད་སྐྱེ་བའི་ཐར་
འདོད་ཀྱིས། །ཚུལ་ཁྲིམས་ལེགས་པར་ཤེས་ཤིང་དེ་བསྒྲུབ་པ། །བསྟན་པའི་རྩ་བར་
ཤེས་ནས་ཁྱོད་ཀྱིས་བསྟེན། །ཚུལ་ཁྲིམས་ཡོད་ཀྱང་མང་དུ་མ་ཐོས་ན། །དེ་ཡི་སྒྲུབ་པ་
ལོང་བའི་ལྟད་མོར་མཚུངས། །དེ་ཕྱིར་ཡན་ལག་ལྟ་སྤྱོད་མངོན་རྟོགས་རྣམས། །ཐོས་
བསམ་འཆད་རྩོད་སྒྲོ་འདོགས་ཉིད་ཀྱིས་བཅད། །ཡང་དག་ལྟ་བ་མེད་ན་གེགས་མི་
- 105 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར། །
སེལ། །རྒྱ་ཆེན་སྤྱོད་པ་མེད་ན་བོགས་མི་འབྱིན། །སྒོམ་རིམ་མངོན་རྟོགས་མེད་ན་
མཐའ་མི་ཐུབ། །དེ་ཕྱིར་གནས་(༩ན)གསུམ་ཁྱེད་ཀྱིས་བསྟེན་པ་ལགས། །ཐར་འདོད་
ཡོད་ན་འདི་ལས་གཞན་པའི་ལམ། །མེད་ཕྱིར་འཛམ་གླིང་བོད་ཁམས་མ་ལུས་འདི། །
དམན་པའི་ལམ་ལ་ཕྱོགས་ཀུན་དོར་ནས་ནི། །འདི་འདྲའི་སྲོལ་ཅན་ཁོ་ནར་བཟུང་བར་
རིགས། །ཞེས་གསུངས་ཤིང་དེ་བཞིན་དུ་ས་བཟང་ལོཙཱ་བ་ངག་དབང་པས་ཀྱང་། རྗེ་
ཙོང་ཁ་པ་ལ་ཕུལ་བའི་ཞུ་ཡིག་ན། ཐུབ་དབང་ཆོས་རྗེའི་གཞུང་འདིར་ཁྱོད་ཀྱིས་ནི། །ཐུ
བ་བསྟན་གསལ་བའི་འཕྲིན་ལས་འདི་འདྲ་ན། །ཐུབ་པའི་རྒྱལ་ཚབ་བདག་གིས་ཅི་
བྱ་ཞེས། །མི་ཕམ་མགོན་དེ་ཕྲག་དོག་མི་མཛད་དམ། །ཁྱོད་ཐུགས་ཡོན་ཏན་ཕུང་པོའི་
ཁུར་འདི་དང༌། །འཇམ་དབྱངས་བློ་གྲོས་གཏེར་ཆེན་མཁྱེན་པ་གཉིས། ཁྱད་པར་ཡོད་
མེད་རིང་དུ་བསམ་ཀྱང་ནི། །ད་དུང་ཁོ་བོའི་བློ་གྲོས་ཁྱོགས་ལ་འཕྱང་། །གསུང་རབ་
ཀུན་གྱི་གླེགས་བམ་གཅིག་གྱུར་ཁྱོད། །ཐ་དད་གདུལ་བྱའི་རེ་བ་རྣམ་གསུམ་སྐོང་། །
མཐར་གྱིས་རེ་བའི་ཁུར་ཆེན་འདི་ཐེག་པ། །ཨེ་མ་རྒྱ་མཚོའི་གོས་ཅན་བསྐལ་བ་བཟང་། །
ཞེས་སོགས་དང་། མཇུག་ཏུ་དམ་པ་ཁྱེད་དང་མཇལ་བ་ལ་བྱང་ཆུབ་སེམས་དཔའ་རྟག་
ཏུ་ངུ་བཤེས་གཉེན་འཚོལ་བ་དང་འདྲ་བར་ཡོད་དོ་ཞེས་སོགས་སྙན་ངག་ཏུ་བཀོད་ནས་
ཕུལ་འདུག །དེའི་ཚེ་གངས་རིའི་ཁྲོད་ཀྱི་མཁས་པ་རྣམ་དཔྱོད་དང་ལྡན་པ་ཀུན་ཀྱང་།
ཁ་ཅིག་ནི་རྗེ་བཙུན་ཙོང་ཁ་པ་ཡབ་སྲས་ཀྱི་གསུང་ཐོས་པས་དད་པ་ཐོབ། ཁ་ཅིག་ནི་
གསུང་གི་བདུད་རྩི་དངོས་སུ་མྱངས་པའི་བློ་གྲོས་ཀྱི་ལུས་སྟོབས་རྒྱས་པར་གྱུར་
ཏེ། དུས་དེ་ཙ་ན་རྗེ་བཙུན་ཙོང་ཁ་པ་ཡབ་(༩བ)སྲས་ལ་གུས་པས་མ་བཏུད་པའི་
གངས་རིའི་ཁྲོད་ཀྱི་བཤེས་གཉེན་ནི་ཀརྨ་པ་དཀོན་གཞོན་སོགས་དྲེགས་པའི་མྱོས་པ་
གསུམ་
ཙམ་མ་གཏོགས་ཐམས་ཅད་གུས་པས་མ་བཏུད་པ་མེད་དོ། །ཞེས་བདག་གི་བླ་མ་
- 106 -



CHI
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གསུང་ངོ༌། །ཡང་སེམས་དཔའ་ཆེན་པོ་སྐྱབས་མཆོག་དཔལ་བཟང་ཞེས་པའི་མཁས་
པ་ཆེན་པོ་དེས་ཀྱང་རྗེས་སྲོལ་ཕྱེ་བའི་ལམ་བཟང་འདི་ཡ་མཚན་པར་གཟིགས་ནས་
མདོ་སྔགས་ཀྱི་ལམ་རིམ་ཆེན་མོ་གཉིས་ལ་སོགས་པའི་རྩོམ་པའི་བསྐུལ་བ་པོ་མཛད་
ནས་དེ་དག་གི་དོན་ཐུགས་ཉམས་སུ་བཞེས་པར་མཛད་ཅིང་། གཞན་ཡང་པཎྜི་ཏ་དོན་
ཡོད་རྡོ་རྗེའི་སྐུའི་སྐྱེ་བ། རྗེ་ཉིད་ཀྱི་བླ་མའི་གཙོ་བོ་སྡེ་སྣོད་གསུམ་པ་གཞོན་ནུ་བློ་གྲོས་
ཞེས་གྲགས་པ་དེས་ཀྱང་། མདོ་སྔགས་ཀྱི་ལམ་སྤྱིའི་ལུགས། ཁྱད་པར་དུ་ཐུགས་ཀྱི་ལྟེ་
བའི་གནད་ཐུན་མོངས་མ་ཡིན་པ་རྣམས་རྗེ་བཙུན་ཙོང་ཁ་པས་སྲོལ་ཕྱེ་བ་ལྟར་ཐུགས་
ཉམས་སུ་བཞེས་པར་མཛད་ན། མཁས་རློམས་གཞན་རྣམས་ལྟ་ཅི་སྨོས། འོན་ཀྱང་དེ་
དག་འཕྲོས་དོན་ཙམ་ཡིན་གྱི། ད་ནི་དཀྱུས་མ་བཤད་པར་བྱའོ། །དེ་ཡང་ཇི་སྐད་ བཤད་
པ་ལྟར་ཆོས་རྗེ་རོང་ཆེན་པས་ཀྱང་འོན་གྱི་བཀྲ་ཤིས་དོ་ཁ་དང་། སྐྱིད་ཤོད་པོ་ཏ་ལ་
སོགས་པར་རྗེའི་ཞབས་ལ་གཏུགས་ཏེ་ཆོས་མང་དུ་གསན་མོད་ཀྱི། དེ་ལྟ་ནའང་རང་
ཉིད་ས་སྐྱ་བའི་དགེ་བཤེས་དྲག་ཤོས་ཡིན་ཞེས་པའི་ཚིག་ཙམ་གྱིས་སྐྱོང་བར་བཞེད་དེ།
ཆོས་འབྲེལ་ཡོད་པ་ཐམས་ཅད་ཡལ་བར་དོར་ནས་སླར་ཡང་རང་ཚུལ་འཛིན་པའི་
ལུགས་སུ་མཛད་པར་སྣང་ངོ༌། །དེ་ནས་དུས་རེ་ཤིག་(༡༠ན)ན་མཁས་གྲུབ་ཐམས་ཅད་
མཁྱེན་པ་སྡེ་སྣོད་འཛིན་པ་དུ་མ་དང་བཅས་ཏེ་རི་བོ་མདངས་ཅན་དུ་ཆོས་བར་ལ་བྱོན།
མདོ་སྔགས་ཀྱི་གཞུང་ལུགས་མང་པོའི་བཤད་པ་མཛད་པར་ཕྱོགས་པ་ན། ཆོས་རྗེ་རོང་
པོ་དཔོན་སློབ་བདག་པོ་རབ་བརྟན་པས་སྤྱན་དྲངས་ཏེ་རྒྱལ་མཁར་རྩེར་བྱོན་པའི་སྐད་
ཆ་གསན་པས། མཁས་གྲུབ་རྗེས་རྩོད་པའི་དུས་ཡིན་ནོ་སྙམ་དུ་དགོངས་ཏེ་གསུང་
ཆོས་རྣམས་དེ་མ་ཐག་ཆོས་འཚམས་མཛད་དེ། དཔལ་འཁོར་སྡེ་ཆེན་ལ་འབྱོན་པར་
ཆས་པ་ནི། ཉིན་གཅིག་མཁས་གྲུབ་རྗེ་གཟིམས་ཁང་ལ་བསྐོར་བ་མཛད་ཀྱི་ཡོད་
བཞིན་པ་ལ་ཐལ་སྐད་ཅིག་བཏོན་ནས་ཐུགས་ཉམས་འུར་བ་ལྟར་མཛད་ཀྱི་འདུག །
- 107 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར། །
དེའི་ཚེ་དད་པ་དང་ལྡན་པའི་སློབ་མ་ཞིག་གིས་དེ་ལྟར་མཛད་པ་ཅི་ལགས་ཞུས་པས།
རྗེའི་གསུང་ནས་ད་ལྟ་ཁོ་བོ་གསུང་རབ་ཀྱི་དོན་ལ་དཔྱད་པ་བྱེད་ཀྱིན་ཡོད་ཙ་ན།
མི་ནག་པོ་ཞིག་བྱུང་ནས་ད་ནི་རྩོད་པར་བྱ་བ་ཡིན་ནོ་ཞེས་བསྐུལ་གྱི་འདུག་གསུངས་ཏེ།
མི་ནག་པོ་དེ་ཡེ་ཤེས་མགོན་པོ་ཕྱག་དྲུག་པ་ཡིན་པར་འདུག་སྟེ། ཚུལ་འདི་ནི་པཎ་ཆེན་
ཆོས་རྒྱལ་གྱིས་རྗེ་གྲགས་བསམ་པ་ལ་དངོས་སུ་གསུངས་འདུག་གོ །དེ་ནས་མཁས་
གྲུབ་རྗེ་དཔོན་སློབ་དཔལ་འཁོར་སྡེ་ཆེན་ནས་བྱོན་ཏེ། མཁས་གྲུབ་རྗེ་གསང་ཕུར་གྲྭ་
སྐོར་མཛད་པའི་ཚེ། ཆོས་རྗེ་རོང་པོས་གཞི་ལེན་ཟབ་པར་མཛད་པའི་གདན་ལན་
སོགས་ཐོག་མར་གཞི་ལེན་མཛད་པར་དགོངས་ཏེ། རོང་པོ་དཔོན་སློབ་རྣམས་
གཟིམས་ཁང་དུ་གསོལ་ཇ་ལ་གདན་འདྲེན་ཞུས་པས་ཆོས་རྗེ་རོང་པོའི་ཐུགས་ལ་ད་ནི་
རྩོད་པ་བྱེད་པ་(༡༠བ)གོར་མ་ཆག་དགོངས་ཏེ། ཐུགས་ཐེ་ཚོམ་ཟོས་ནས་འབྱོན་མ་
ནུས་པར་ཅིས་ཀྱང་གདན་འདྲེན་མ་ཐུབ། དེ་ནས་མཁས་གྲུབ་རྗེས་གནས་རྙིང་དང་ཞ་
ལུ་ནས་སྡེ་སྣོད་འཛིན་པ་མཁས་པར་གྲགས་པ་རེ་རེ་ཡང་རྩོད་དཔང་ལ་སྤྱན་དྲངས་
སྦྱིན་བདག་ལའང་དེ་ལུགས་ཀྱི་ཞལ་ཏ་གནང་ནས། དཔལ་འཁོར་སྡེ་ཆེན་གྱི་གཙུག་
ལག་ཁང་གི་ཁ་གདོང་གཡས་གཡོན་ལ་མཁས་གྲུབ་རྗེ་རང་ཉིད་དང་། ཆོས་རྗེ་རོང་པོ་
གཉིས་ཀྱི་བཞུགས་གདན་ཡང་དྲག་སྙམ་མཛད། རྩོད་དཔང་གི་མཁས་པ་རྣམ་གཉིས་
ལའང་དེ་མཐུན་གྱི་གདན་བཤམས། གསོལ་ཇ་སྦྱང་གྲུབ་ནས་རྩོད་པར་ཐག་བཅད་
པའི་ཚེ། ཆོས་རྗེ་རོང་ཆེན་པ་ཡང་ཐུགས་ཤིན་ཏུ་འཚབས་ཏེ། གཟིམས་ཁང་ན་སྟོད་
གཡོགས་མེད་པར་མཛད་ནས་བསྐོར་བ་དྲག་ཏུ་མཛད་ཅིང་སྤྱོད་ལམ་ཁང་པར་ཡང་
ཡང་འབྱོན་པར་མཛད་དོ། །ཞེས་ཁོ་བོ་ཅག་གིས་སྒྲོ་བཏགས་པ་མ་ཡིན་གྱི། དེ་དུས་
ཀྱི་སློབ་མ་ཐུན་མོངས་པ་དག་གླེང་གིན་འདུག་གོ །དེ་ནས་ཆོས་རྗེ་རོང་ཆེན་པས་སྔར་
རང་ཉིད་ཀྱིས་རྩོད་པར་བྱེད་དོ་ཞེས་བསྒྲགས་པས་མི་རྩོད་ཀྱང་གསུངས་མ་ནུས་ལ།
- 108 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྩོད་པ་ཤར་བའི་ཚེ་ན་ཡང་། རང་ཉིད་བྱམས་ཆོས་ལ་སྦྱངས་པ་ཆེ་བ་མ་གཏོགས་
གཞུང་ལུགས་མཐའ་དག་ལ་མ་སྦྱངས་ཤིང༌། མཁས་གྲུབ་རྗེ་འདི་ཉིད་ནི་མདོ་རྒྱུད་
དགོངས་འགྲེལ་དང་བཅས་པའི་དོན་ཐོགས་མེད་དུ་སྨྲ་ནུས་པར་མཁྱེན་ནས། ཤིན་ཏུ་
མཛད་དཀར་གཏད་འདུག་པའི་དུས་སུ། རོང་སྟོན་ཆོས་རྗེའི་ཐུགས་ལ་འདི་ལྟར་ཤར་
རམ་སྙམ་སྟེ། མཁས་གྲུབ་པ་འདི་བྱིས་(༡༡ན)པའི་ཚེ་ནའང་པཎ་ཆེན་ཕྱོགས་ལས་
རྣམ་རྒྱལ་ཕམ་པར་བྱས་ན། ང་ནི་འདིའི་བློ་གྲོས་ཀྱི་ཁྱོན་ལ་སུ་ཞིག་རྒོལ་བར་ནུས།
ཁོ་བོ་ནི་པཎ་ཆེན་ཕྱོགས་ལས་རྣམ་རྒྱལ་གྱིས་སྨྲ་བ་མེད་པར་བྱས་པ་ཡིན་སྙམ་དུ་ངེས་
པར་ཐུགས་ལ་ཤར་རམ་སྙམ་སྟེ། མདོར་ན་ད་ནི་གཡོ་སྒྱུ་བྱས་པའི་དུས་ལ་བབ་ཀྱི།
རྩོད་པར་ནི་མི་ནུས་སོ་སྙམ་ནས། མཁས་གྲུབ་རྗེ་ལ་འཕྲིན་བསྐུར་བ། ངས་ཁྱོད་ཀྱི་བླ་
མ་རྒྱལ་ཚབ་པ་ཕམ་པར་བྱས་ཟིན་པས། ད་ཁྱོད་དང་མི་རྩོད་དོ་གསུངས། ཁྱོད་ཀྱིས་
རྒྱལ་ཚབ་པ་འཕམ་པར་བྱས་མི་བྱས་རྩོད་ཡིག་ཡོད། ངེད་རང་ཕྲད་ནས་བལྟ་བ་ཡིན་
པའི་བླ་མ་ཁྱོད་ཀྱིས་ཕམ་པར་མ་བྱས་ཀྱི། བླ་མ་གཡག་པ་ངམ་རིངས་ཚོགས་སུ་ཁོ་
བོས་ཕམ་པར་བྱས་པ་བརྗེད་པ་ཡིན་ནམ་ཁོ་བོ་ཐག་རིང་ན་གནས་པའི་ཚེ་རྩོད་པ་བྱེད་
ཞེས་ཡང་ཡང་འཕྲིན་བསྐུར་ནས་རྩོད་མི་ནུས་པ་ཅིག་བྱུང་བ་ཡིན། དེ་དུས་མཁས་པའི་
རྐང་མ་འདྲེན་པར་ད་ལྟ་ཉིད་དུ་རྩོད་དོ་གསུངས་ནས་རྒོལ་བའི་དཀྱིལ་འཁོར་བཤམས་
པ་ལ་མངོན་དུ་ཕྱོགས་ཏེ། ཚོགས་དུང་འབུད་པར་བརྩམ་པའི་ཚེ། ཆོས་རྗེ་རོང་པོ་
དཔོན་སློབ་ཏབ་ཏབ་དུ་གྱུར་ཏེ། ཐོག་མར་སློབ་མ་གཅིག་བཏང་ནས་བློན་པོ་དེས་ཚིག་
རྩུབ་ཀྱིས་རྒོལ་བའི་དཀྱིལ་འཁོར་དཀྲུགས་ཏེ། མཁས་གྲུབ་པ་རོང་སྟོན་གྱི་རྩོད་ཟླར་
མི་འོང་ཤེས་སོགས་ཐབས་དུ་མས་རྩོད་མི་དགོས་པ་ལ་འབད་འདུག་ནས། མཁས་
གྲུབ་རྗེས་སླར་འཕྲིན་བསྐུར་ཏེ། ཡང་ན་ཁ་སིང་ནས་རྩོད་ཟེར་དོན་ཡང་མེད། དེ་རྩོད་
དཔང་གི་མཁས་པ་རྣམས་སྤྱན་དྲངས་ནས་ཚོགས་ཆེན་པོས་(༡༡བ)འདིར་ཕེབས། ཐ་
- 109 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
ན་གཙུག་ལག་ཁང་དུ་གདན་བཤམས་སོགས་ཀྱང་གྲུབ་ན། ཅི་སྟེ་མི་རྩོད། གཏིང་ནས་
རྩོད་མི་ནུས་ན་ད་ཕྱིན་ཆད་རྗེ་ཙོང་ཁ་པ་དང༌། ཀླུ་སྒྲུབ་ཡབ་སྲས་ཀྱི་གྲུབ་མཐའ་ལ་
ཕག་ལབ་མ་བྱེད། ཁྱོད་ཀྱིས་བརྩམས་པའི་ཡིག་ཆ་རྣམས་ཀྱང་མེ་ལ་བསྲེག་དགོས་
ཞེས་གསུངས་ཀྱང་། ཆོས་རྗེ་རོང་པོས་ཁྱོད་དང་ང་མི་རྩོད་དོ་ཞེས་ན་མེད་ལ་བུད་པའི་
གསུང་བྱོན་ཏེ། སྔར་རྩོད་པ་བྱེད་དོ་ཞེས་འཕྲིན་ཡང་ཡང་བསྐུར་བ་ཐམས་ཅད་རྫུན་
ཚིག་ཏུ་ཁོ་རང་གིས་བསྒྲགས་སོ། །དེ་ནས་གཙུག་ལག་ཁང་གི་གདན་བཤམས་སོགས་
བསྡུ་དགོས་པ་བྱུང་ལ། མཁས་གྲུབ་རྗེས་ཀྱང་འདུ་ཁང་གི་སྟེང་དུ་བྱོན་ནས་ཐལ་སྐད་
འདོན་པ་སོགས་མཛད་ཅིང་། དེ་མ་ཐག་ཕྱོགས་ལས་རྣམ་པར་རྒྱལ་བའི་ཚིགས་སུ་
བཅད་པའི་སྒོ་ནས་བརྡ་སྤྲོད་མཛད་འདུག་པ་བཀའ་འབུམ་ན་གསལ་ལོ། །དེས་རོང་
པོ་དཔོན་སློབ་ཐུགས་སྐྱེངས་ཏེ་ཐབས་གང་བྱས་ཀྱང་འདི་ལ་གླགས་རྙེད་པར་མི་ནུས་
ཀྱི། འོན་ཀྱང་གཡོ་སྒྱུ་ཞིག་བྱའོ་སྙམས་ནས་མཁས་གྲུབ་རྗེ་ཚོགས་སུ་བསྔོ་བ་ལ་བྱོན་
པའི་ཚེ་སློབ་མ་གཅིག་བཏང་ནས། དེས་ཆོས་འདྲ་གཅིག་བཟུང་ནས་ཐལ་འགྱུར་
འཕེན་པར་བརྩམས་པའི་ཚེ་ཚོགས་པ་གསུང་སྒྲོག་མཛད་ཀྱིན་ཡོད་པ་ལ། མཁས་གྲུབ་
རྗེས་ཀྱང་གསུང་སྒྲོག་ཞིག་གསུང་བའི་བརྡ་མཛད་པ་ན། ཚོགས་པས་ཀྱང་གསུང་སྒྲོག་
དུས་གཅིག་ལ་ཆམ་གྱིས་བཞག་པ་ན། སྙིང་རྙོག་པ་ཅན་དེ་ཉིད་ཀྱང་འཚབས་ནས་རང་
ཉིད་ཀྱི་ཐལ་འགྱུར་ཡང་ནོར་བཞིན་འཕངས་སོ། །དེ་ནས་མཁས་(༡༢ན)གྲུབ་རྗེས་
ཀྱང་བླུན་པོ་དེ་ཅི་ཟེར་བ་འདོད་པ་ཡིན་གསུངས་པས། ཤིན་ཏུ་སྐག་པའི་ཡིད་དང་
ལྡན་པ་དེ་ཉིད་ཐལ་འགྱུར་འཕེན་འཕྲོ་བཞག་སྟེ་བྲོས་འདུག་སྟེ། འདི་ལས་ངོ་ཚ་བ་གང་
ཞིག་ཡོད། དེ་ལྟར་མཁས་གྲུབ་ཆོས་ཀྱི་རྒྱལ་པོའི་མདུན་སར་ཆོས་རྗེ་རོང་ཆེན་པ་རྗེས་
འབྲངས་དང་བཅས་པ་ཤིན་ཏུ་དཔའ་ཞུམ་སྟེ། མི་སྨྲ་བའི་བརྟུལ་ཞུགས་བཟུང་ངོ་ཞེས་
པའི་གཏམ་དབུས་གཙང་གི་ཕྱོགས་འདིར་ཡོངས་སུ་གྲགས་པ་ན། ། ཕྱོགས་དེར་
- 110 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
གཏོགས་པའི་མཁས་རློམ་ཐམས་ཅད་ཀྱང་ཞུམ་པོར་གྱུར་ཏེ་ཕྱིན་ཆད་གྱ་ཚོམ་དུ་མུ་
ཅོར་སྨྲ་བ་རྒྱུན་ཆད་པར་གྱུར་ཏོ། །ཞེས་གྲག་གོ །དེ་དག་ནི་མཁས་གྲུབ་རྗེས་རོང་སྟོན་
ཆོས་རྗེ་རྗེས་འབྲང་དང་བཅས་པ་ཕམ་པར་མཛད་ཚུལ་ཅུང་ཟད་བརྗོད་པའོ། །དེ་ལྟར་
མཁས་གྲུབ་ཆོས་ཀྱི་རྒྱལ་པོ་འདིས་རྒྱལ་བའི་བསྟན་པ་ལ་འཆད་རྩོད་རྩོམ་གསུམ་གྱི་
སྒོ་ནས་བྱ་བ་དཔག་ཏུ་མེད་པ་མཛད་ཅིང་། ཐོས་པའི་དོན་བཞིན་དུ་ཉམས་སུ་བླངས་
པའི་མངོན་པར་རྟོགས་པའི་ཡོན་ཏན་ཀྱང་བསམ་གྱིས་མི་ཁྱབ་པ་མངའ་བ་ཞིག་སྟེ།
དེ་ཡང་གཙོ་བོར་འཆད་ཉན་མཛད་པའི་གནས་སྐབས་དེ་དག་ཏུ་ཡང་བསྟན་པ་དང་
སེམས་ཅན་འབའ་ཞིག་ལ་དགོངས་པའི་ཐུགས་ཀྱི་བསམ་པ་རྣམ་པར་དག་པས་ཀུན་
ནས་བསླངས་ཏེ། གདུལ་བྱ་རྣམས་མ་ནོར་བའི་ལམ་ལ་དྲང་བའི་ཕྱིར་དུ་སྐྱོ་ཤས་དང་
བཅས་པ་ཁོ་ནས་འཆད་པ་དང་རྩོད་པ་དང་རྩོམ་པ་ལ་སོགས་པ་མཛད་ཀྱི། རྙེད་
བཀུར་ལ་སོགས་པ་ཇི་ཙམ་ཐོབ་ན་སྙམ་པའི་ཕྱིན་ཅི་ལོག་གི་རྣམ་པར་རྟོག་པ་རྒྱུ་བའི་
(༡༢བ)གོ་སྐབས་མ་མཆིས་པ་ཞིག་སྟེ། མཁས་གྲུབ་རྗེ་རང་ཉིད་ཀྱིས་མཛད་པའི་
རྟོགས་པ་བརྗོད་པ་ལས། སངས་རྒྱས་ལས་ཀྱང་དཀོན་པའི་གདམས་པ་མཆོག །ཚང་
ལ་མ་ནོར་སྔོན་མེད་བདུད་རྩིའི་རྒྱུན། །དཀའ་སྤྱད་ལྟོས་མེད་བརྩེ་བས་སྦྱིན་ན་ཡང་། །
སྐལ་ངན་སྐྱེ་བོས་དུག་ལྟར་འགལ་བར་འཛིན། །རླབས་ཆེན་ལུང་རིགས་བཤད་པའི་
གྲུ་སྦྱར་ནས། །གཞུང་ལུགས་ཆུ་གཏེར་ཆེ་ལ་ལེགས་ཁྲིད་ནས། །བློ་ཆུང་བྱིས་པ་ལྟ་བུ་
འདི་དག་ནི། །སྒྱིད་ལུག་ཞུམ་དང་འཇིགས་དང་གཏོལ་མེད་གྱུར། །གཞུང་ལུགས་
བཤད་པ་རྩ་ལྟར་དོར་བྱས་ནས། །བསྡུས་པའི་ཐལ་འཕྲེང་མཛུབ་ཁྲིད་ཁོ་ན་ཡང་། །
དོན་ཆུང་ལས་ལ་ཚེ་ཟད་འགྱུར་མཐོང་ནས། །བདག་ནི་འདི་ལ་འཇུག་པ་ལྷོད་པར་
གྱུར། ཞེས་དང་། སྣུམ་ཟད་མར་མེ་ལྟ་བུའི་བསྟན་པ་ནི། ཁོ་བོས་ལེགས་བཤད་གོ་ཆ་
བློ་གྲོས་ཀྱིས། རྫོགས་ལྡན་བཞིན་དུ་བྱས་པར་ནུས་ན་ཡང་། །སྐལ་ངན་རྣམས་ཀྱིས་
- 111 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
ས་འོག་གཏེར་བཞིན་སྦས། །ད་ནི་དུས་ལ་སྡོད་པ་མེད་པ་དང་། །ལང་ཚོའི་དཔལ་ཡང་
སྟོན་ཀའི་སྤྲིན་ལྟར་གཡོ། །སྐྱེ་བོ་ཕལ་ཆེར་སྐལ་བ་མེད་མཐོང་ནས། །མང་ཐོས་བདག་
ནི་གཅིག་པུར་ཆོས་དོན་སེམས། །ཚེ་འདི་འབའ་ཞིག་དོན་གཉེར་འཁོར་ནང་དུ། །
ཆགས་སྡང་འདུ་འཛིས་འདའ་བའི་གོ་སྐབས་ནས། །རྩོད་པ་ལྷུར་ལེན་ཚིག་འགའི་
བཤད་པ་ལ། །མཁས་པ་ང་ནི་སྐྱག་པ་བཞིན་དུ་བལྟ། ཞེས་སོགས་དང་། ཡང་སྐབས་
ཤིག་ནི། ད་ནི་མདོ་རྒྱུད་བླ་མའི་མན་ངག་དོན། །ལེགས་པར་ཁོང་དུ་ཆུད་པའི་ཡིད་
དྲངས་ནས། །ནམ་ཞིག་འདི་དོན་བསྒྲུབ་པར་འགྱུར་སྙམ་ན། །མཁས་པ་ང་ནི་འདི་
ཉིད་(༡ ༣ན)འབའ་ཞིག་སེམས། །མི་དབང་དུ་མས་ཅོད་པན་ནོར་བུའི་འོད། །རྐང་
མཐིལ་རྡུལ་ལ་རྩེ་བ་ཐོབ་པ་དང༌། །རྩྭ་རྩེའི་ཟིལ་པས་སེན་མོ་ཉེར་མཆོད་པ། །མཁས་
པ་དག་ལ་ཕན་པར་ཕྱི་མ་འགྱུར། །ཟང་ཟིང་ལོངས་སྤྱོད་རྨི་ལམ་དཔལ་འབྱོར་དང་། །
མཚུངས་པར་རིག་ཅིང་རྒྱལ་བས་སྨད་མཐོང་ནས། །མཁས་པ་བདག་ནི་བ་ཚྭའི་མཆོད་
ཡོན་ལྟར། །རྙེད་བཀུར་གནས་ལ་མཐུན་པར་འཛིན་མ་ཡིན། །བྲག་ཆའི་དབྱངས་ཀྱིས་
བདག་ཉིད་ཁེངས་མི་འགྱུར། །དུས་མིན་སྙན་གྲགས་བདུད་ཀྱི་ཕོ་ཉ་ནི། །དེ་ལྟ་མིན་
ཞེས་ཚིག་གི་མཆོད་སྦྱིན་དང་། །མཁས་པ་བདག་ནི་རེ་བ་ལྟར་མི་བྱེད། །ཅེས་གསུངས།
ཞིབ་ཏུ་ནི་རྟོགས་བརྗོད་བཀའ་འབུམ་དུ་བཞུགས་པ་ལས་ཤེས་པར་བྱའོ། །རྗེ་འདི་
ཉིད་ཀྱི་རྟོགས་བརྗོད་ལེགས་པར་བལྟས་ན། ཐུབ་པའི་གསུང་གི་གསང་བ་ཐམས་ཅད་
ལ་ལྐོག་ཏུ་མ་གྱུར་བའི། སྤྱན་མངའ་བའི་ཤིང་རྟ་ཆེན་པོར་ཞལ་གྱིས་བཞེས་འདུག་སྟེ།
བློ་མིག་ནང་ནས་བསྒྲིབས་པ་རྣམས་ཀྱིས་ཇི་ལྟར་བྱས་ཀྱང་མི་རྟོགས་པར་སྣང་ངོ༌་། །
མདོར་ན་རྗེ་བླ་མ་འདི་རྙེད་པ་དང་བཀུར་སྟི་ཚིགས་སུ་བཅད་པའི་ངོར་མི་བལྟ་བར་
གཅིག་ཏུ་བསྟན་པ་དང་སེམས་ཅན་ལ་དགོངས་པས་རྒྱལ་བའི་བསྟན་པ་ལ་འཆད་རྩོད་
རྩོམ་གསུམ་གྱི་སྒོ་ནས་བྱ་བ་དཔག་ཏུ་མེད་པ་མཛད་པ་ནི་བདག་ཉིད་ཆེན་པོ་འདིའི་
- 112 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
རྣམ་ཐར་གྱི་གཙོ་བོ་ཡིན་ལ། གཞན་ཡང་བདག་ཉིད་ཆེན་པོ་འདི་ནི་སྐྱེ་བ་དུ་མར་
ཚངས་སྤྱོད་ལ་གོམས་པའི་མཐུས་སྐུ་ཚེ་འདིར་ཡང་ལྷག་པ་ཚུལ་ཁྲིམས་ཀྱི་བསླབ་པ་
མིག་གི་འབྲས་བུ་ལྟར་བསྲུང་(༡༣བ)བར་མཛད་པས། ངུར་སྨིག་གི་རྒྱལ་མཚན་འཆང་
བ་རྣམས་ཀྱི་གཙུག་གི་ནོར་བུར་གྱུར་ཅིང་། དེར་མ་ཟད་སེམས་ཅན་གྱི་སྡུག་བསྔལ་
ཐུགས་ལ་བསམ་པ་ཙམ་གྱིས་སྙིང་རྗེའི་ཆུ་འཛིན་རང་དབང་མེད་པར་གཡོས་ཏེ་སྤྱན་
ཆབ་ཀྱི་རྒྱུན་བཅད་པར་མ་ནུས་པ་ཞིག་ཀྱང་ཡོད་པར་འདུག་སྟེ། འདི་ནི་དུས་གསུམ་
གྱི་རྒྱལ་བ་སྲས་དང་བཅས་པས་ཀྱང་བསྟོད་པའི་ཕྲེང་བས་བསྔགས་པར་འོས་པའི་
མངོན་པར་རྟོགས་པའི་ཡོན་ཏན་བླ་ན་མེད་པ་ཡིན་ནོ། །དེ་ལྟ་བུའི་ཐུགས་རྗེ་ཆེན་པོ་
མངའ་བའི་ཚུལ་ནི་ཅུང་ཟད་འོག་ནས་འཆད་པར་འགྱུར་རོ། །མདོར་ན་སེམས་དཔའ་
རྟག་ཏུ་ངུས་ཆོས་འཕགས་བསྟེན་པ་ཇི་ལྟ་བ་བཞིན་དུ། རྗེ་བླ་མ་འདིས་ཀྱང་རྗེ་བཙུན་
ཙོང་ཁ་པ་ཆེན་པོ་སྒྲུབ་པའི་མཆོད་པས་མཉེས་པར་མཛད་དེ། གསུང་གི་བདུད་རྩི་རྒྱུན་
མི་ཆད་པར་བཞེས་པའི་མཐུས། ས་ལམ་གྱི་རྟོགས་པ་ཁྱད་པར་ཅན་ཐུགས་རྒྱུད་ལ་
འཁྲུངས་པ་ཞིག་ཡིན་ཏེ། རྗེ་བླ་མ་འདི་ལ་ལྟ་བའི་གནད་ལ་དོགས་པ་ཤིན་ཏུ་ཕྲ་བ་
གཅིག་བྱུང་བའི་དུས་སུ། ནུབ་གཅིག་རྗེ་ཙོང་ཁ་པ་ལ་གསོལ་བ་དྲག་ཏུ་བཏབ་པས།
དེའི་ནུབ་མོ་རྒྱལ་བ་ཙོང་ཁ་པ་མནལ་ལམ་དུ་བྱོན་ཏེ། འོད་སྲུངས་ལེའུ་ཚར་གཅིག་
གསུངས་པའི་སྣང་བ་བྱུང་སྟེ། དེ་ནས་བཟུང་སྟེ་དངོས་འཛིན་གྱི་འཁྲུལ་པ་རྩ་བ་ནས་
ཞིག་སྟེ། ཆོས་རྣམས་ཀྱི་གནས་ལུགས་ཇི་ལྟ་བ་བཞིན་དུ་མངོན་དུ་གྱུར་པའི་རྟོགས་པ་
ཁྱད་པར་ཅན་འཁྲུངས་འདུག་སྟེ། དེ་ལྟར་ཡང་པཎ་ཆེན་དགེ་འདུན་གྲུབ་ཀྱིས། རྨི་
ལམ་དུ་ཡང་རྗེ་བཙུན་ཙོང་ཁ་པས། །འོད་སྲུང་ལེའུ་གསལ་བར་གསུངས་པའི་ཚེ། །ལྟ་
བ་འཁྲུལ་བའི་དྲི་མ་ཀུན་བཅོམ་(༡༤ན)ནས། །ཆོས་ཉིད་མངོན་དུ་གྱུར་ལ་གསོལ་བ་
འདེབས། །ཞེས་པ་ཡང་མཛད་དོ། །གཞན་ཡང་རྗེ་བླ་མ་འདི་ལ་ལྷག་པའི་ལྷ་དང་གྲུབ་
-113-



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
ཆེན་དུ་མས་སྐུའི་སྣང་བ་བསྟན་ཅིང་བྱིན་གྱིས་བརླབས་པའི་ཚུལ་བསམ་གྱིས་མི་ཁྱབ་
པ་ཞིག་ཡོད་དོ། །ལན་ཅིག་ཧེ་རུ་ཀ་བྱོན་ནས། ང་སྒྲུབ་པའི་རྒྱ་བོད་ཀྱི་ཡིག་ཆ་ལ་བློ་
བཟང་གྲགས་པའི་ཡིག་ཆ་ལས་བཟང་བ་མ་བྱུང་གསུངས། འོ་ན་བདག་གིས་ཀྱང་རྗེ་
བླ་མའི་ཡིག་ཆའི་སྟེང་ནས་སྒྲུབ་པར་ཞུ་ཞུས་པས་ཧེ་རུ་ཀ་དགྱེས་ནས་བླ་མ་དང་ཧེ་རུ་
ཀ་དབྱེར་མེད་དུ་གྱུར་ནས་འཁོར་ལོ་བདེ་མཆོག་གིས་བཀའ་གནང་ཞིང་། ཧེ་རུ་ཀའི་
ཞལ་ནས། ད་ལྟ་ངའི་དཀྱིལ་འཁོར་རི་རབ་ཀྱི་སྟེང་ན་ཡོད་པ་ཡིན། ཡར་ངོ་མར་ངོའི་
ཚེས་བཅུ་བཟུང་ན་དངོས་སུ་འོང་ཞིང་། མཁའ་སྤྱོད་དུ་འགྲོ་བ་ལ་དཀའ་ལས་མེད་དེ་
བྱེད་མཁན་ཉུང་ཞེས་གསུངས། །ཡང་ལན་ཅིག་བུད་མེད་སྔོན་མོ་མཛེས་མ་གཅིག་བྱུང་
ནས། རིགས་ཀྱི་བུ་ཁྱོད་ཀྱིས་སྙིང་པོ་ཀྱེ་རྡོ་རྗེའི་འགྲེལ་པ་སོགས་རྩོམ་ཟེར་བྱུང་བས།
བརྟག་གཉིས་ཀྱི་འགྲེལ་པ་མངོན་དཀྱིལ་མཆོད་ཕྲེང་སྨོན་ཤིས་དང་བཅས་པ་མཛད་
དུས་ཀྱེ་རྡོ་རྗེ་དངོས་སུ་བྱོན་ནས་དབང་བསྐུར་བྱིན་གྱིས་བརླབས་པ་སོགས་ལྟས་ཁྱད་
པར་ཅན་མང་དུ་བྱུང་ཞིང་། མི་ཁྱོད་ཀྱིས་ངའི་བསྐྱེད་རྫོགས་ཀྱི་གནས་ཕྱིན་ཅི་མ་ལོག་
པར་རྟོགས་ནས་ལུགས་འདི་ལྟ་བུ་ཐོབ་པ་ཨེ་མ་ངོ་མཚར་ཆེ་གསུངས། ཡང་ལན་ཅིག་
ལྷག་པའི་ལྷ་མོ་དབྱངས་ཅན་མ་བྱོན་ཏེ། ང་རྗེ་བཙུན་འཇམ་དབྱངས་ཀྱི་ཡུམ་ཡིན།
སྒྲ་སྙན་ངག་མཁས་པར་འདོད་(༡༤ བ)ན་ཁོ་མོ་བསྟེན་དགོས་པ་ཡིན། ངས་ཤེས་ཟེར་
བ་མང་སྟེ། རྗེ་བླ་མའི་འོག་ནས་སྒྲ་སྙན་ངག་ལ་ཁྱེད་ལས་མཁས་པ་མེད། འོན་ཀྱང་ང་
རྒྱལ་མ་ཆེ་དགྲ་མང་བ་ཡིན་གསུངས། ཡང་ལན་ཅིག་རྒྱལ་པོ་ཨིནྡྲ་བྷུ་ཏི་བྱོན་ནས། བླ་
མ་རྡོ་རྗེ་འཆང་ཆེན་པོ་འདི་འཕགས་ལུགས་ཀྱི་གསང་བ་འདུས་པ་ལ་མཁས་ཤིང་གྲུབ་
པ་བརྙེས་པ་ཡིན། ཁྱོད་ཀྱང་འདིའི་ཞབས་རྡུལ་སྤྱི་བོས་ལོངས་ཤིག །ཅེས་གསུངས་ཏེ།
འདི་ནི་འབྲེལ་ཤིན་ཏུ་ཆེ་བ་གཅིག་ཡོད་དེ། རྗེ་ཙོང་ཁ་པ་ཆེན་པོས་དངོས་སུ་མཁས་
གྲུབ་རྗེ་ལ། ཁྱེད་རྗེ་འགོས་ཀྱི་སྐུ་སྐྱེ་ཡིན་པས་གསང་འདུས་འཕགས་ལུགས་ལ་མཁས་
- 114 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
པ་ཡིན་གསུངས། དེས་ན་རྗེ་འགོས་ཀྱི་རྣམ་པར་ཐར་པ་ཐམས་ཅད་བདག་ཉིད་ཆེན་པོ་
འདིའི་རྣམ་པར་ཐར་པར་ཤེས་པར་གྱིས་ཤིག །འོ་ན་རྗེ་བླ་མ་འདི་མཁས་གྲུབ་ལྷ་
དབང་བློའི་སྐུ་སྐྱེར་གྲགས་པ་ཇི་ལྟར་ཡིན་ན། འདི་ལ་མཁས་གྲུབ་རང་ཉིད་ཀྱིས་བྱིས་
པ་གཞོན་ནུའི་དུས་སུ་སྐུ་སྐྱེ་གསལ་པོར་དྲན་པ་ཤིན་ཏུ་དག་པར་འདུག་པས། མཁས་
གྲུབ་ལྷ་དབང་བློའི་སྐུ་སྐྱེར་མངོན་ཏེ། ལྷ་དབང་བློ་དེ་ཡང་གཞུང་ལུགས་རབ་འབྱམས་
ཀྱི་དོན་ལ་མཁྱེན་པ་ཐོགས་མེད་རྒྱས་ཤིང་། ལྷག་པའི་ལྷས་དངོས་སུ་བྱིན་གྱིས་
བརླབས་པའི་རྣལ་འབྱོར་གྱི་དབང་ཕྱུག་ཆེན་པོ་ཞིག་སྟེ། ཁོང་མདོལ་ཆུང་ན་བཞུགས་
པའི་དུས་སུ་མདོལ་ཆུང་དམག་གིས་བསྐོར་ནས་གང་དུའང་འབྱོན་མ་ཐུབ་པར་རྒྱུན་
རིང་བཞུགས་དགོས་པ་བྱུང་བའི་ཚེ། ལན་ཅིག་རྗེ་བཙུན་སྒྲོལ་མ་ལ་གསོལ་བ་བཏབ་
པས། ནམ་མཁའི་མཐོངས་སུ་རྗེ་བཙུན་སྒྲོལ་མ་བྱོན་ནས། རིགས་(༡༥ན)ཀྱི་བུ་ཁྱོད་རང་
ཡར་ཤོག་གསུངས། ཕྱག་གིས་ནམ་མཁའི་མཐོངས་ལ་ཁྱེར་ཏེ་ཁོང་རང་ཇི་ལྟར་
བཞེད་པའི་གནས་སུ་སྐྱེལ་བ་སོགས་བསམ་གྱིས་མི་ཁྱབ་པའི་རྣམ་ཐར་ཡང་འདུག་
གོ །དེས་ན་རྗེ་བཙུན་བླ་མ་འདིས་བོད་དུ་སྐྱེ་བ་ཁ་ཡར་བཞེས་ཀྱང་། གཙོ་བོར་ཐམས་
ཅད་མཁྱེན་པ་དགེ་ལེགས་དཔལ་བཟང་དུ་བཞེས་པ་འདི་ཉིད་ཡིན་ཏེ། སྐུ་ཚེ་འདི་ལ་
ནི་རྗེ་བཙུན་ཙོང་ཁ་པའི་བསྟན་པ་ལ་བྱ་བ་དཔག་ཏུ་མེད་པ་མཛད་ལ། རྒྱ་གར་དུ་
འཁྲུངས་དུས་སུ་ཡང་ལྷག་པའི་ལྷ་དང་པཎ་གྲུབ་དུ་མས་བོད་དུ་སྐྱེ་བ་ལོངས་ཞེས་ཡང་
ཡང་བསྐུལ་བ་ནི། རྗེ་ཙོང་ཁ་པའི་བསྟན་པ་རྣམ་པར་དག་པ་ནི་རྒྱས་པར་བྱ་བའི་སླད་
དུ་བསྐུལ་བ་ཡིན་ལ། དེས་ན་སྐུ་ཚེ་སྔ་མ་འགའ་ཞིག་བོད་དུ་བཞེས་པ་ནི་རྒྱལ་བ་ཙོང་
ཁ་པའི་བསྟན་པ་རིན་པོ་ཆེ་འདིའི་རྒྱུད་སྨིན་བྱེད་དུ་བྱོན་པ་གདོན་མི་ཟའོ། །འདི་དག་
སྐུ་ཚེ་སྔ་མའི་ལོ་རྒྱུས་ཡིན་ཀྱང་འདིར་ཞར་བྱུང་དུ་བཤད་ཅིང་། ལོ་རྒྱུས་སྔ་མ་རྒྱ་གར་
དུ་སྐྱེ་བ་བཞེས་པའི་དབང་དུ་བྱས་སོ། །མདོར་ན་སྐྱེ་བ་དུ་མར་ལྷག་པའི་ལྷས་རྗེས་སུ་
- 115 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
བཟུང་ཞིང་བྱིན་གྱིས་བརླབས་པ། ཆོས་རྣམས་ཀྱི་གནས་ལུགས་སྟོང་པ་ཉིད་མངོན་
སུམ་དུ་གཟིགས་པས་ཉོན་མོངས་པའི་གཡུལ་ངོ་ཕམ་པར་མཛད་པ། བདག་པས་
གཞན་གཅེས་པའི་བྱང་ཆུབ་ཀྱི་སེམས་བཅོས་མ་མ་ཡིན་པ་ཐུགས་རྒྱུད་ལ་མངའ་བས་
འགྲོ་བ་ཀུན་ལ་བུ་གཅིག་པ་ལྟར་བརྩེ་བའི་རྣལ་འབྱོར་གྱི་དབང་ཕྱུག་དགེ་ལེགས་
དཔལ་བཟང་པོ་དེ་ཉིད། ཉོན་མོངས་པའི་གཡུལ་(༡༥བ)ལས་རྣམ་པར་རྒྱལ་བའི་གོ་
འཕང་བརྙེས་པའི་སྟོབས་ཀྱིས་ཕྱི་རོལ་གྱི་འབྱུང་པོ་རྣམས་ཀྱིས་གླགས་བལྟ་བ་དང་
བར་ཆད་རྩོམ་པའི་གོ་སྐབས་མེད་པ་ཞིག་སྟེ། རྗེ་འདི་ཉིད་དཔལ་འཁོར་སྡེ་ཆེན་གྱི་
མཁན་པོ་མཛད་དུས། དབྱར་ཆོས་གཅིག་གྲོལ་ནས་རི་ནང་ཕྱོགས་ལ་ལྗོངས་རྒྱུར་བྱོན།
སྤང་གཤོང་གཅིག་ཏུ་གསོལ་བ་མཛད་ནས་དཔོན་སློབ་གྲལ་དུ་བཞུགས་པའི་ཚེ།
ནམ་མཁར་གློ་བུར་དུ་སྤྲིན་འདུས་ནས་ཆར་དྲག་བསམ་གྱིས་མི་ཁྱབ་པ་གཅིག་དང་
མཉམ་དུ་དཔོན་སློབ་རྣམས་ཀྱི་ཐད་དུ་ཐོག་བབས་བྱུང་བ། དེ་མ་ཐག་རྗེ་འདི་ཉིད་ཀྱིས་
སྡིགས་མཛུབ་མཛད་པས། ནམ་མཁའ་ལ་བསྡད་ནས་བབས་མ་ཐུབ་པ་གྲལ་ལ་འཁོད་
པ་རྣམས་ཀྱིས་མཐོང་། དེ་ནས་རྗེ་ཉིད་ཀྱིས་གྲ་བ་རྣམས་ལ་དེ་ཐོག་འདི་གང་དུ་བསྒྱུར་
གསུངས་པས། ཁོང་རྣམས་ཀྱིས་བྲག་རི་གཅིག་འདུག་པ་དེ་ལ་བསྒྱུར་ཞུས་པས།
ཤངས་ནས་སིད་སྒྲ་དང་བཅས་པའི་རླུང་ཅིག་བུས་ནས་བྲག་རིའི་ཕྱོགས་ལ་སྡིགས་
མཛུབ་མཛད་པས། གློག་དམར་འཁྱུག་ཅིང་འབྲུག་སྒྲ་དྲག་པོས་ཐོག་དེ་བྲག་རིའི་
ཕྱོགས་ལ་འཁྱོགས་ནས་བྲག་རི་དེ་ཐལ་བར་བྱས་པ་ཀུན་གྱིས་མཐོང་འདུག་གོ །
འོན་ཀྱང་ཁོ་བོ་ནི་འཇམ་དབྱངས་ཀུན་དགའ་བདེ་ལེགས་རིན་ཆེན་དཔལ་བཟང་པོའི་
གསུང་ལས་དངོས་སུ་ཐོས་སོ། །གཞན་ཡང་རྗེ་འདི་བ་སོ་ལྷུན་གྲུབ་སྡེ་ཆེན་ལ་ཞིག་
གསོས་མཛད་པའི་ཚེ། དེའི་གཙང་ཁང་དེར་བར་སྐབས་ཞིག་ནས་སྨོན་འགྲོ་རྒྱལ་པོ་
ཆགས་པ་གཅིག་བྱུང་འདུག་པས། རྗེ་འདིས་རྒྱལ་མདོས་སོགས་རྟེན་ཐམས་ཅད་ཕྱིར་
- 116 -



CHIC
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
བསྒྱུར་ནས་བགེགས་བསྐྲད་ཟབ་(༡༦ན)མོ་གཅིག་མཛད་པས། གཙང་ཁང་གི་ཉེ་
འཁོར་ན་གནས་པའི་མི་ཁྱི་ཐམས་ཅད་རང་དབང་མེད་པར་དྲན་པ་སྟོར་ཏེ་འགྱེལ་བ་
སོགས་བྱུང་འདུག་སྟེ། འདི་དག་ནི་བདག་ཉིད་ཆེན་པོ་འདིའི་རྣམ་པར་ཐར་པ་ཆེས་ཕྲ་
བ་ཡིད་མོད། འོན་ཀྱང་འཕྲོས་དོན་ཙམ་དུ་བཀོད་དོ། །མདོར་ན་རྗེ་བླ་མ་འདི་ནི་རྒྱུད་
སྡེ་ནས་ཇི་སྐད་བཤད་པ་ལྟར་གྱི་བསྐྱེད་རྫོགས་ཀྱི་རྟོགས་པ་མཐར་ཕྱིན་པ་མངོན་སུམ་
དུ་མཛད་ཅིང་། བསྟན་སྲུང་དམ་ཅན་རྒྱ་མཚོའི་ཚོགས་ཀྱིས་བྲན་བཞིན་དུ་བཀའ་སྒྲུབ་
པས་རྗེ་བླ་མ་གང་དུ་ཕེབས་པ་དེར་འབྱུང་པོའི་གནོད་པ་མི་འབྱུང་ཞིང་། གལ་ཏེ་བྱུང་
ཀྱང་སྐུའི་རྒྱལ་མཚན་མཐོང་བའམ། ན་བཟའ་སོགས་བྱིན་རླབས་ཀྱི་རྟེན་བསྐུར་བ་
ཙམ་གྱིས་རང་དབང་མེད་པར་འགྲོ་ངེས་སུ་ཡོད་པར་འདུག་གོ །འོ་ན་རྒྱུད་སྡེ་ནས་
བཤད་པ་ལྟར་གྱི་བསྐྱེད་རྫོགས་ཀྱི་རྟོགས་པ་ཁྱད་པར་ཅན་ཇི་ལྟར་མངའ་ཞེ་ན། དེ་ནི་
དབང་པོ་རྒན་པོས་བརྡ་གོ་ཙམ་ཞིག་ནི་གོང་དུ་བསྟན་ཟིན་ལ། ཞིབ་ཏུ་ནི་སྔགས་བླ་
མེད་ཀྱི་ཐུན་མོང་མ་ཡིན་པའི་གདུལ་བྱ་སྣོད་ལྡན་མ་གཏོགས་པ་ལ་སྒྲོག་པ་ནི་གནས་
མ་ཡིན་པས་གསང་བ་ཁོ་ནར་མཛད་འདུག་གོ །གསུམ་པ་དེ་ལྟར་མཛད་པས་དམ་
ཅན་རྒྱ་མཚོས་བསྔགས་ཤིང་འཕྲིན་ལས་སྒྲུབ་པར་ཁས་བླངས་པའི་ཚུལ་ནི། དེ་ཡང་
རྗེ་བླ་མ་འདིས་རྒྱལ་བའི་བསྟན་པ་ལ་བཤད་སྒྲུབ་ཀྱི་སྒོ་ནས་བྱ་བ་དཔག་ཏུ་མེད་པ་
མཛད་པའི་ཚེ་ན་དཀར་ཕྱོགས་སྐྱོང་བའི་ལྷ་ཀླུ་གནོད་སྦྱིན་ལ་སོགས་པས་བསྟོད་པའི་
འཕྲེང་བས་བསྔགས་པར་མ་ཟད། ལྷག་པའི་ལྷ་དང་བསྟན་(༡༦བ)སྲུང་རྣམས་ཀྱིས་
ཀྱང་ཆོས་ཀྱི་རྒྱལ་པོར་མངའ་གསོལ་ཞིང་ལན་གཅིག་མིན་པར་བསྔགས་པ་མཛད་པ་
ཡིན་ནོ་ཞེས་ཐོས་ཏེ། ལན་གཅིག་བཅོམ་ལྡན་འདས་རྡོ་རྗེ་འཇིགས་བྱེད་དངོས་སུ་བྱོན་
ནས་བླ་མ་རྡོ་རྗེ་འཆང་གི་ལམ་གྱི་ལུས་ཡོངས་སུ་རྫོགས་པར་བྱེད་པ་ལ་མགོན་ཁྱོད་
མཆོག་ཏུ་བསྔགས་སོ། །ཞེས་དབུགས་དབྱུང་ངོ༌། །ཡང་ལན་གཅིག་ཡི་དམ་བྱོན་ནས་
- 117 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
བླ་མ་རྡོ་རྗེ་འཆང་ཆེན་པོའི་ཆོས་ཀྱི་དུང་ཆེན་འབུད་པ་ལ་ཁྱོད་བསྔགས་སོ། །ཞེས་
གསུངས། ཡང་མགོན་པོ་ཕྱག་དྲུག་པ་འཁོར་བཅས་བྱོན་ནས། ཤཱ་ས་ནའི་སྔགས་
བགྲངས་ཞིང་སྐོར་བ་བྱས་ཏེ། ཁྱོད་ཀྱིས་ངའི་ཡིག་ཆ་ལས་ཁ་ཚར་དང་བཅས་འཆོས་
ཞེས་བསྐུལ་བ་དང༌། ཡང་གཤིན་རྗེ་ཆོས་རྒྱལ་གཤིན་རྗེ་ཕོ་བརྒྱད་མོ་བརྒྱད་ཀྱིས་
བསྐོར་བ་བྱོན་ནས། བདག་ཅག་རྣམས་གཤིན་རྗེ་གཤེད་ཀྱི་བཀའ་སྡོད། རྗེ་བླ་མའི་
བཀའ་བསྲུངས་ཡིན་པས། རྗེ་བླ་མའི་བསྟན་འཛིན་རྣམས་ཀྱིས་ངེད་རང་འཁོར་བཅས་
བསྟེན་ཅིང་བསྒྲུབ་དགོས་པ་ཡིན། ཞེས་གསུངས། ཁྱད་པར་ཆོས་རྒྱལ་ནང་སྒྲུབ་མ་
ཧེའི་གདོང་ཅན་བཞིས་བསྐོར་བ་བྱོན་ནས། ཁོ་བོ་ནི་གཤིན་རྗེ་གཤེད་ཀྱིས་བླ་མའི་
བཀའ་སྲུང་དུ་བཀའ་བསྒོས་པ་ཡིན། ཁྱོད་རྣམས་ཀྱིས་བདག་ལ་ཡི་དམ་བྱོས་
ཤིག །ཅེས་གསུང་ཞིང་ཕྱི་སྒྲུབ་ཀྱིས་དབྱུག་ཐོ་ཕྱག་ཏུ་གཏད་བྱུང་ངོ༌། །དེ་ཡང་རྗེ་བླ་མ་
འདི་ཉིད་ཐོག་མར་ས་སྐྱ་པའི་གྲུབ་མཐའ་ལ་སྦྱངས་པ་ཕུལ་དུ་ཕྱིན་པ་མཛད་ཀྱང་།
རྗེ་ཙོང་ཁ་པ་ལ་ཐེག་པ་ཆེན་པོའི་དགེ་བའི་བཤེས་གཉེན་མཛད་ཅིང་། རྒྱལ་བ་གཉིས་
པ་དེའི་བསྟན་པ་དྲི་མ་མེད་པ་འཇིག་རྟེན་དུ་གསལ་བར་བྱ་བའི་(༡༧ན)སླད་དུ་སྐྱེ་བ་
བཟུང་བ་ཡིན་པས། ཀུན་དགའ་བོ་ཤཱཀྱའི་རྒྱལ་པོའི་རྗེས་སུ་འཇུག་པ་བཞིན་དུ། རྗེ་
འདི་ཉིད་ཀྱང་རྗེ་བཙུན་ཙོང་ཁ་པའི་རྗེས་སུ་ཞུགས་ཏེ། འཆད་རྩོད་རྩོམ་གསུམ་གྱིས་
རྒྱལ་བའི་བསྟན་པ་ལ་ལྷག་པར་བྱ་བ་མཛད་པའི་ཚེ། ས་སྐྱ་བར་རློམ་པ་རྣམས་ཕྲག་
དོག་གདོན་གྱིས་ཡིད་དཀྲུགས་ཏེ་ཆུའི་སྒྲ་ཁོ་ནས་ལྷམ་འབུད་པའི་རྩོམ་པ་སྔོན་དུ་
བཏང་ནས། རྒྱུ་མཚན་མ་མཐོང་བཞིན་དུ། མཁས་གྲུབ་རྗེས་ས་སྐྱ་བའི་གྲུབ་མཐའ་
བཀག་གོ །ཞེས་པའི་ཅལ་གཏམ་ཕྱོགས་བཅུར་སྒྲགས་སོ། །དེ་ལྟ་ན་ཡང་གོང་དུ་
བཤད་པའི་ཕྱོགས་དེའི་མཁས་རློམ་སུས་ཀྱང་བདག་ཉིད་ཆེན་པོ་འདི་ལ་ལུང་རིགས་
ཀྱི་སྒོ་ནས་རྩོད་པར་མི་ནུས། གཏོར་ཟོར་འཕེན་པ་སོགས་མཐུ་ནུས་གང་ཐོན་བལྟ་བའི་
- 118-



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལུགས་སུ་བྱས་ཏེ། ས་སྐྱ་ན་ངག་ནུས་ཆེ་བ་ཐམས་ཅད་བསགས་ནས་རྗེ་བླ་མ་གར་
བཞུགས་པའི་ཕྱོགས་ལ་གཏོར་ཟོར་ལན་གྲངས་དུ་མར་འཕངས་འདུག་ལ། དེ་གོང་རྗེ་
འདི་གུར་ཞལ་ལ་ཆོས་སྐྱོང་གི་མཐིལ་དུ་མཛད་ཀྱང༌། དེ་དུས་མགོན་པོ་ཕྱག་དྲུག་པའི་
སྒོ་ནས་མཐུ་བཟློག་དགོས་པའི་མཚན་མ་བྱུང་བས་དེའི་སྒོ་ནས་མཐུ་བཟློག་མཛད་ཅིང་
ལོག་པའི་ལྟས་བྱུང་ཚུལ་ཡང་ཁུངས་བཙུན་པ་ལས་ཐོས། ཕྱིས་མཁས་གྲུབ་རྗེ་དགའ་
ལྡན་གདན་སར་ཕེབས་དུས་ས་སྐྱ་པ་རྣམས་ཀྱིས་དགའ་ལྡན་ཕྱོགས་སུ་གཏོར་ཟོར་
འཕེན་པ་དམ་པ་དག་གཏིང་ནས་ཁྲེལ་བའི་བྱ་བ་ལ་ཞུགས་ཀྱང༌། ཁོང་རང་རྣམས་
ཀྱིས་ངན་སོང་གི་སྒོ་འབྱེད་པ་ལས་གཞན་དུ་རྣལ་འབྱོར་གྱི་དབང་(༡༧བ)ཕྱུག་འདི་
ཉིད་ལ་གནོད་པ་ག་ལ་ནུས། དེའི་ཚེ་མཁས་གྲུབ་རྗེས་ས་སྐྱ་པ་རྣམས་ཁ་སེང་ནས་
དགའ་ལྡན་ཕྱོགས་ལ་གཏོར་མ་འཕེན་པ་སོགས་མཐུ་བྱེད་ཀྱི་ཡོད་འདུག་སྟེ། ལོ་
གཅིག་གི་ནང་དུ་བཙུན་ཆུང་གཅིག་ལ་ཡང་གནོད་པ་མི་འོང་བ་ངས་ཁག་འཁུར་བ་
ཡིན་ཞེས། དགའ་ལྡན་ཚོགས་སུ་གསུང་འདུག་ཅིང་། ཇི་ལྟར་གསུངས་པ་བཞིན་མཐུ་
ལྟས་ཅུང་ཟད་ཀྱང་མ་བྱུང་ཞིང་། ས་སྐྱ་རང་དུ་གཙུག་ལག་ཁང་རྡིབ་པ་སོགས་ཀྱི་མཐུ་
ལོག་བྱུང་བ་སྣང་སྟེ། སྨོན་པ་མཐུ་མེད་རང་ལ་ལྡོག་པ་ཆོས་ཉིད་ཡིན་ནོ། །དེ་དག་གི་
ཚེ་ངོར་བ་ཀུན་བཟང་པས་ས་སྐྱ་པའི་ཁུར་ཁུར་བའི་ལུགས་སུ་བྱས་ཞེས། ཆོས་རྗེ་རོང་
ཆེན་པ་དང་ཆོས་རྗེ་བསོད་བློ་བ་ཞེས་མཁས་པ་ཆེན་པོ་དེ་གཉིས་ལ་འཕྲིན་བསྐུར་ནས།
ལྕང་ར་དཀའ་བཅུ་བས་ས་སྐྱ་བའི་གྲུབ་མཐའ་འགོག་ཅིང་འདུག་པས། ངས་སྔགས་
ཕྱོགས་ལ་རྩོད། ཆོས་རྗེ་རོང་ཆེན་པས་ཕར་ཕྱིན་དང་། ཆོས་རྗེ་བསོད་བློ་བས་ཚད་མ་
ཕྱོགས་ལ་རྩོད་ནས་ས་སྐྱ་པའི་གྲུབ་མཐའ་བཟུང་བ་གྲག་ཅེས་སྨྲ་འདུག་པ་ལ། ཁོང་
རྣམ་གཉིས་ཀྱི་དེ་ལ་གྲ་ཡང་འགྲིག་པོ་མི་ཡོང་བས་མི་ལེགས་ཅེས་དང་དུ་མ་བླངས་
འདུག་གོ །དེ་ནས་ངོར་པ་རང་གིས་ས་སྐྱ་པའི་གྲུབ་མཐའ་འཛིན་ལུགས་སུ་གྱིས་ནས།
- 119 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
རྗེ་ཙོང་ཁ་པ་ཡབ་སྲས་ཀྱི་གྲུབ་མཐའ་ལ་དགག་པ་བྱེད་པའི་ཡིག་ཆ་ཞིག་བརྩམས་
ནས་རྗེ་འདིའི་དྲུང་དུ་སྐྱེལ་མི་བཏང་བ་ལ། ཁོང་གི་རྩོད་ཡིག་དེའི་ནང་ན་གཟུང་རྣམ་
དོན་མ་གོ་བས་ཤེས་པའི་གཟུང་རྣམ་ལ་ཞེས་གཟུགས་ལ་དབྱེ་ན་ང་ས་ཆུ་མེ་རླུང་ལྔ་
ཞེས་དང་བདེན་གཉིས་ཡེ་ཤེས་སྙིང་པོས་མཛད་པ་མ་གོ་བར། ཞི་འཚོས་(༡༨ན)མཛད་
པའི་བདེན་གཉིས་རང་འགྲེལ་ལས་ཞེས་སོགས། མདོར་ན་གསུང་རབ་ཀྱི་བརྡ་ཆད་
རགས་པ་ཙམ་ཡང་མ་ཆགས་པས་ངོ་ཚ་བའི་གནས་ཁོ་ནར་སྣང་མོད། འོན་ཀྱང་འཆལ་
གཏམ་གྱི་རྩོད་པ་དེ་དག་འགོག་པའི་ཕྱིར་དུ། རྩོད་ལན་གནམ་ལྕགས་འཁོར་ལོ་ཞེས་
བྱ་བ་མཛད་ནས་ལོག་རྟོག་མཐའ་དག་སུན་བྱུང་བར་མཛད་དོ། །དེའི་ཚེ་རྗེ་འདི་ཉིད་
ལ་གུར་མགོན་གྱིས་སྐུའི་སྣང་བ་བསྟན་ཏེ། མི་ཁྱོད་ཉིད་ས་སྐྱ་བློས་མ་བཏང་། ས་སྐྱར་
སྡོད་ཅེས་གསུངས། དེར་རྗེ་བླ་མ་ས་སྐྱར་སྡོད་པ་ལ་ལྟ་སྤྱོད་རྣམ་དག་གཅིག་ཡོད་ན་
སྡོད་མོད། བླ་མ་གོང་མའི་གྲུབ་མཐའ་ནི་མེད། ཕྱི་རབས་ཀྱི་གདུལ་བྱ་ནི་འདི་བཞིན་
དུ་སོང་། གཙུག་ལག་ཁང་རྣམས་ནི་བུད་མེད་བོང་བུ་བ་གླང་ཆང་མས་གང་སྐྱོས་དེར་
སུས་སྡོད་ཚུགས། ལུས་ཀྱིས་མ་བསྡད་ཀྱང་སེམས་ཀྱིས་བཟུང་ཡོད། ཁྱད་པར་དུ་མི་
ཚེ་ཐུང་ངུ་འདི་ལ་རྗེ་ཙོང་ཁ་པ་གར་བཞུགས་སུ་སྡོད་བསམ། ཁྱེད་ས་སྐྱ་པའི་མཁའ་
འགྲོ་ཆོས་སྐྱོང་རྣམས་ལ་གཏོར་མ་ནི་འབུལ་གྱིན་ཡོད་གསུངས་པས། བསྟན་པ་ནུབ་
སར་སྡོད་དགོས་པ་ཡིན། དར་སར་གང་བྱས་ཀྱང་ཡོད་མོད། ང་ཡང་འདི་ན་ལྟ་སྤྱོད་
ལ་བལྟས་ནས་སྡོད་པ་མིན། བླ་མ་སྔ་མའི་དམ་ཚིག་དང་བཀའ་བསྒོ་ཡོད་པས་བསྡད་
པ་ཡིན། གཞན་ངེད་འཁོར་བཅས་ཀྱི་བླ་མའི་རྗེས་སུ་འབྲང་ཞིང་ཡོད། ས་སྐྱ་པ་རྣམས་
ཁྱོད་ལ་གཏན་མི་དགའ་བར་འདུག །ང་ལ་གཏོར་མ་བྱིན་ནས་བློ་བཟང་གྲགས་པ་
ཡབ་སྲས་དང་ཁྱོད་ལ་གནོད་པ་ཅི་འཁྱོལ་གྱིས་ཟེར། ཁོང་ཚོའི་ངོ་མ་ཆོག་པ་དང༌། བླ་
མ་སྔ་(༡༨བ)མའི་བཀའ་བསྒོ་དྲན་ནས་ཁ་ངག་ཚུན་འཇིགས་པའི་ཆ་ལུགས་ཀྱིས་
- 120 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
འོངས། སླར་ལོག་ནས་ཕྱིན་ཞེས་གསུངས། ཡང་མགོན་པོ་ཞལ་བཞི་པ་བྱོན་ནས།
མི་ཁྱོད་ཀྱིས་ས་སྐྱ་པའི་སྲོལ་འཛིན་དགོས་རྒྱུ་ཡིན་པ་ལ་སྟོང་འཇུག་པ་ཨ་ཡིན། མི་
ཁྱོད་མི་སྡོད་ན་ང་ཡང་ཁྱོད་གར་འགྲོའི་ཕྱིར་འབྱུང་ངོ་ཞེས་གསུངས། ཡང་ལན་ཅིག་
ཞལ་བཞི་པ་བྱོན་ནས། ས་སྐྱ་པ་རྣམས་ཀྱིས་བདག་ཉིད་མཚན་དུ་བསྒྲུབས་ནས། ཁྱོད་
ལ་གཏོར་ཟོར་ནར་མར་འཕེན་ཞིང་། བླ་མའི་བཀའ་བསྒོ་དང་ཁོང་ཚོས་ཆད་པའི་སྣ་
ལ་འོངས། ཁྱོད་ཀྱི་རྩ་ལ་སླེབ་པ་ན་ཨ་ཙ་མ་བསྟན་པ་འཛིན་མཁན་གཅིག་འདུག་པ་དེ་
མེད་ན་ཅི་ཙུག་བྱེད། ཀླུ་སྒྲུབ་ཀྱི་ལྟ་བ་ནས་ལེགས་པར་བརྒྱུད་པའི་རྗེ་ཡབ་སྲས་ལ་
གནོད་པ་བསྐྱལ་ནས་སུ་ལ་སྐྱོབ་སྙམ་ནས་ལོག་ཕྱིན། འོན་ཀྱང་མི་ཁྱོད་གློད་ནས་མ་
སྡོད་པར་ཟོན་རེའང་གྱིས་གསུངས་ནས་བྱོན་སོང་ངོ༌། །ཡང་མགོན་པོ་ཞལ་བཞི་པ་
བྱོན་ནས། །ཐམས་ཅད་མཁྱེན་པ་བློ་བཟང་གྲགས་པ་ནི་བསྟན་པའི་སྲོག་ཤིང་དུ་ འདུག་
ཅིང་། ཁྱད་པར་ཀླུ་སྒྲུབ་ཀྱི་ལྟ་བ་རྣམ་དག་འདི་མིན་པ་སུས་ཀྱང་མི་ཤེས་པ་འདུག་པས།
འདི་ལ་འཁོར་གྱིན་ཡོད་ནའང་། གཏོར་མ་རེ་ཡང་སྟེར་མ་ཉན། ཨ་རེ་ཙིག་པ་ཟ་བྱུང་
གསུངས། འདི་ལ་ལོ་རྒྱུས་ཀྱང་སྣང་སྟེ། རྗེ་བཙུན་ཙོང་ཁ་པའི་ཞབས་དྲུང་ན་ཤར་པ་
རིན་ཆེན་རྒྱལ་མཚན་པ་བཞུགས་པའི་དུས་གཅིག་གི་ཚེ། རྗེའི་ཞལ་ནས། ད་ལྟ་མགོན་
པོ་ཞལ་བཞི་པ་བྱོན་ནས་གཏོར་མ་བླང་ཟེར་ཡུས་དང་བཅས་བསྐུལ་གྱི་འདུག །ཁྱོད་
རང་གི་ནང་དུ་སོང་ལ་ (༡༩ན)ལྷ་བཤོས་འདུག་ནའང་དེ་ལ་གཏོར་མའི་ཚབ་གྱིས་ལ་
ཕུལ། ད་ལྟ་རང་སོང་གསུངས་ནས་རྗེ་རང་ཉིད་ཀྱིས་གཏོར་མ་མ་གནང་བར། ཤར་པ་
རིན་རྒྱལ་འབུལ་དུ་བཅུག་འདུག་གོ །འདི་ལ་དགོས་པ་ཁྱད་པར་ཅན་སྣང་སྟེ་ཞིབ་ཏུ་
མ་བྲིས་སོ། །ལོ་རྒྱུས་འདི་ཡང་འཇམ་དབྱངས་ཀུན་དགའ་བདེ་ལེགས་ཀྱི་གསུང་ལས་
དངོས་སུ་ཐོས་སོ། །དེས་ན་རྗེ་བཙུན་ཙོང་ཁ་པས་ཡེ་ཤེས་མགོན་པོ་ཕྱག་དྲུག་པ་དང་།
དམ་ཅན་ཆོས་རྒྱལ་གཉིས་ལ་བསྟན་སྲུང་དུ་བཀའ་བསྒོས་ཤིང༌། དེ་གཉིས་ཀྱིས་ཀྱང་
- 121 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར། །
ཚུལ་བཞིན་བསྲུང་བར་ཞལ་གྱིས་བཞེས་པས་ལུགས་འདི་ལ་བསྟན་སྲུང་གི་གཙོ་བོ་
འདི་གཉིས་ལ་མཛད་པ་ཡིན་ལ། དེ་ལྟ་ནའང་རྗེ་ཙོང་ཁ་པ་ཆེན་པོ་ལ་འཕགས་ལུགས་
ཀྱི་གསང་བ་འདུས་པ་དང་ལྟ་བ་རྣམ་དག་གི་བཀའ་བབས་ཤིང་། རྗེ་རང་ཉིད་ཀླུ་སྒྲུབ་
ཀྱི་སྤྲུལ་པར་གདོན་མི་ཟ་བ་འདུག་པས། ཆོས་བརྒྱུད་འདི་ལ་ཡེ་ཤེས་ཀྱི་མགོན་པོ་
ཞལ་བཞི་པ་རང་དབང་མེད་པར་འཁོར་བ་གཅིག་ཡོང་ངོ༌། །རྗེ་རང་ཉིད་དང་མཁས་
གྲུབ་རྗེ་སོགས་ཡབ་སྲས་གོང་མ་རྣམས་ལ་སྐུའི་སྣང་བ་བསྟན་ཏེ་བྲན་བཞིན་དུ་འཁོར་
ཚུལ་གོང་དུ་བཤད་པ་རྣམས་ཡིན་ལ། དུས་ཕྱིས་ཀྱང་ཐམས་ཅད་མཁྱེན་པ་དགེ་འདུན་
གྲུབ་ལ་མགོན་པོ་ཞལ་བཞི་པའི་སྐུའི་སྣང་བ་བསྟན་ཏོ། །བར་སྣང་ལ་ཕར་ཡུལ་ཚུར་
ཡུལ་མཛད་དེ་ཁྱོད་ལྟ་བུའི་བསྟན་འཛིན་གྱིས་ང་ལྟ་བུའི་ཆོས་སྐྱོང་བསྟེན་ཅིང་སྒྲུབ་
དགོས་པ་ཡིན་ཞེས་གསུངས་པ་སོགས་བྱུང་འདུག་ཅིང་། འཁྲུངས་མ་ཐག་ནས་ཞལ་
བཞི་པས་(༡༩བ)སྲུང་སྐྱོབ་མཛད་པའི་རྣམ་ཐར་ངོ་མཚར་བ་ཡང་འདུག །གཞན་
འདུལ་འཛིན་བློ་གྲོས་སྦས་པ་ལ་ཡང་གཞོན་ནུའི་དུས་ཉིད་ནས་ཞལ་བཞི་པའི་བསྲུང་
སྐྱོབ་མཛད་པའི་ལོ་རྒྱུས་ནི་ཆོས་རྗེ་རོང་ཆོས་རྣམ་ཐར་ཚིགས་བཅད་མཛད་པ་ལས།
གཞོན་ནུའི་དུས་ནས་དཔལ་ལྡན་ཞལ་བཞི་པས། །བསྲུང་ཞིང་སྐྱོབ་པའི་རྣམ་འཕྲུལ་
མང་དུ་བསྟན། །ཞེས་གསུངས་སོ། །བདག་གི་མཁན་པོ་རིན་པོ་ཆེ་ཀུན་དགའ་བདེ་
ལེགས་རིན་ཆེན་རྒྱལ་མཚན་དཔལ་བཟང་པོའི་གསུང་ལས། ངེད་ལ་མགོན་པོ་ཞལ་
བཞི་པ་འདི་རང་དབང་མེད་པར་འཁོར་བ་གཅིག་ཡོད། བསྙེན་སྒྲུབ་སོགས་ནི་ཆེར་མ་
བྱས་གསུངས་ལ། དེ་ནི་རྗེ་བླ་མ་འདི་ཉིད་གསང་འདུས་འཕགས་ལུགས་ཀྱི་གདམས་
པའི་གཏེར་མཛོད་དུ་གྱུར་ཅིང་། ལྟ་བ་རྣམ་པར་དག་པ་ཐུགས་རྒྱུད་ལ་བཞུགས་པའི་
མཐུ་ཡིན་པར་གདོན་མི་ཟའོ། །ལོ་རྒྱུས་གཞན་མང་དུ་སྣང་ཡང་མ་བྲིས། དེས་ན་རྗེ་
ཙོང་ཁ་པ་རྗེས་འབྲང་དང་བཅས་པ་ལ་མགོན་པོ་ཞལ་བཞི་པ་རང་འཁོར་དུ་ཡོད་པ་ནི་
- 122 -



On0
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སྔར་བཤད་པ་ལྟར་ཡིན་ལ། འོན་ཀྱང་རྗེ་ཙོང་ཁ་པའི་རྗེས་འཇུག་རྣམས་ཀྱིས་ནི། སྔར་
རྗེ་བླ་མས་བསྟན་པ་བསྲུང་བར་བཀའ་བསྒོ་གང་ལ་མཛད་ཐུགས་རྟོག་ཆུག་ལ། ཡེ་
ཤེས་མགོན་པོ་ཕྱག་དྲུག་པ་དང༌། དམ་ཅན་ཆོས་རྒྱལ་གཉིས་ཆོས་སྐྱོང་གྱི་མཐིལ་དུ་
བསྟེན་པ་བྱིན་བརླབས་འདུག་ཚབས་ཤིན་ཏུ་ཆེ་བ་ཡིན་གྱིས། རྣམ་གྲངས་མང་པོ་
གསོག་པ་ལ་ཉེས་དམིགས་ཆེའོ་ཞེས་བདག་གི་བླ་མ་གསུང་ངོ༌། །དེས་ན་རྗེ་བླ་མ་
འདིས་ས་སྐྱ་པའི་གྲུབ་མཐའ་ལ་རྐང་བཙུགས་པའི་དགག་པ་ག་ལ་མཛད། འོན་
(༢༠ན)ཀྱང་རྗེ་བཙུན་ཙོང་ཁ་པའི་ལེགས་བཤད་རྒྱན་དྲུག་མཆོག་གཉིས་ཀྱི་བཞེད་པ་
དྲི་མ་མེད་པ་སྡེ་སྣོད་གསུམ་རྒྱུད་སྡེ་བཞིའི་དགོངས་པ་ཕྱིན་ཅི་མ་ལོག་པ་འཇིག་རྟེན་དུ་
གསལ་བར་མཛད་པའི་ཚེ། གལ་ཏེ་དེ་ཉིད་རྣམ་པར་བཤད་པ་ན་གཞན་གཞུང་འཇིག་
པར་གྱུར་ན་ཉེས་པ་མེད། ཅེས་གསུངས་པ་བཞིན་དུ་ས་སྐྱ་པའི་གྲུབ་མཐའ་མི་འཐད་
པའི་ཆ་དུ་མ་ཞིག་ནི་ཞར་ལ་ཁེགས་འདུག་ལ། དེ་ནི་ཕྱོགས་དེའི་གྲུབ་མཐའི་སྐྱོན་ཡིན་
གྱི། རྗེ་བླ་མའི་སྐྱོན་ག་ལ་ཡིན། ཤེས་ལྡན་དག་བློ་ཁ་ནང་དུ་ཕྱོགས་ཏེ་བལྟ་བར་རིགས་
སོ། །ཡང་ལན་ཅིག་མཁས་གྲུབ་རྗེའི་དྲུང་དུ་ས་སྐྱ་པའི་པུ་ཏྲ་གཉིས་དང་བསྟན་མ་བྱོན་
ནས། མི་ཁྱོད་མཐོ་འགྲོགས་པ་གཅིག་འདུག །རྗེ་བཙུན་བློ་བཟང་གྲགས་པ་རྡོ་རྗེ་
འཇིགས་བྱེད་དུ་སུས་མ་ཤེས། རང་གི་བརྒྱུད་པ་མི་འཛིན་པར་མཐའ་འགྲོགས་བྱེད་པ་
ཨེ་ཡིན། སྤྲང་པོ་ལས་ཕྲོགས་ནས་ཕྱུག་པོ་ལ་སྟེར་བ། ངེད་ས་སྐྱ་བ་འདི་བཞིན་སོང་།
རྗེ་བཙུན་འཇམ་པའི་དབྱངས་ཀྱི་སྤྲུལ་པ་ས་ཆེན་ཀུན་དགའ་རྒྱལ་མཚན་ནི་མ་བཞུགས།
ཁྱེད་ཀྱིས་ཨེ་འཛིན་སྙམ་ནའང་འཕོངས་ཕྱིས་པའི་རྡོ་བཞིན་དུ་བསྒྱུར། ད་ས་སྐྱ་འདི་
སུས་འཛིན་ཞེས་ངུ་ཞིང་འདུག །དེར་ཁྱོད་གཉིས་ངུ་མི་དགོས། ས་སྐྱ་པའི་གྲུབ་མཐའ་
ནི་ངས་འཛིན། ཡི་དམ་དགྱེས་པ་རྡོ་རྗེ་ནི་ངས་བསྟེན་ཆོས་སྐྱོང་ཆེ་ཆུང་གཉིས་ལའང་
གཏོར་མ་ནི་ངས་འབུལ། ཁྱོད་གཞི་བདག་ལའང་གཏོར་མ་ངས་སྟེར་བ་ཡིན་གསུངས་
- 123 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
པས་མི་བྱེད་པས་ཁས་བླངས་ཀྱི་ཅི་བྱེད། བྱ་ཐབས་མེད་ཟེར་ནས་ལོག་སོང་ངོ༌། །དེ་
དག་གི་མཁས་གྲུབ་(༢༠བ)ཆོས་ཀྱི་རྒྱལ་པོ་ལ་རྒྱལ་བའི་བསྟན་སྲུང་རྣམས་ཀྱིས་
བསྔགས་ཤིང་འཕྲིན་ལས་སྒྲུབ་པར་ཁས་བླངས་པའི་ཚུལ་མདོ་ཙམ་མོ། །
བཞི་པ་རྗེ་བླ་མ་དགའ་ལྡན་དུ་གཤེགས་ནས་ཀྱང་སྐུའི་སྣང་བ་བསྟན་ཏེ་ཆོས་
གསུངས་པའི་ཚུལ་ནི། དེ་ཡང་མཁས་གྲུབ་ཆེན་པོ་འདི་ལ་རྗེ་བླ་མ་ཙོང་ཁ་པ་ལ་དམིགས་
པའི་དད་པ་རྒྱལ་བ་སྲས་བཅས་ཀྱིས་ཀྱང་བསྟོད་པའི་ཕྲེང་བས་བསྔགས་པར་འོས་པ།
སངས་རྒྱས་ཀྱི་ཞིང་ཐམས་ཅད་རང་དབང་མེད་པར་གཡོ་བར་ནུས་པ་ལྟ་བུ་ཅིག་ཡོད་
ལ། དེའི་སྟོབས་ཀྱི་རྗེ་བླ་མ་དགའ་ལྡན་དུ་གཤེགས་ནས་ཀྱང་། དངོས་དང་། རྨི་ལམ་
ཅི་རིགས་པར་ཆོས་མང་དུ་གསུང་ཞིང་སྐུའི་སྣང་བ་སྟོན་པ་ཞིག་ཡོད་པ་ལས། ལན་
གཅིག་གསུང་ཆོས་གྲོལ་ནས་ནང་དུ་ཕེབས་པ་ཅིག་ལ། ལར་སེམས་ཅན་འདི་རྣམས་
བསོད་ནམས་མ་བསགས་པས་ཡོངས་འཛིན་མཚན་ཉིད་དང་ལྡན་པ་མེད་ལ། འདུས་
བྱས་མི་རྟག་པར་བསྟན་ན་རྟག་པར་སྒོམ། ཆོས་རྣམས་ཀྱིས་གནས་ལུགས་སྟོང་པར་
བསྟན་ན་བདེན་གྲུབ་ཏུ་འཛིན། ལོངས་སྤྱོད་གཡོ་བ་སྙིང་པོ་མེད་པར་བསྟན་ན་འབད་
རྩོལ་ཆེར་བཏང་ནས་སྒྲུབ། ཚེ་འདིའི་སྙན་གྲགས་བྲག་ཆ་ལྟར་བསྟན་ན་ཐོབ་བྱ་
མཐར་ཐུག་ཏུ་འཛིན། མདོར་ན་རྗེ་བླ་མ་རྡོ་རྗེ་འཆང་ཆེན་པོས་སྔགས་མཚན་ཉིད་ཀྱི་
ལེགས་པར་བཤད་པ་རྡོ་རྗེ་འཆང་གི་གསང་བའི་གནད་རྣམས་ལ་འཁྲུལ་པ་ཕྲ་མོ་ཙམ་
ཡང་མེད་པར་མཐའ་ཆོད་པ། གྲུབ་པའི་དབང་ཕྱུག་རྣམས་དང་གཉིས་སུ་མེད་ཅིང་།
བསྟན་པའི་སྙིང་པོ་ཆོས་ཕུང་བརྒྱད་ཁྲི་བཞི་སྟོང་གི་བརྗོད་བྱ་མཐར་ཐུག་པ། ཨུ་དུམ་ཝ་
རའི་(༢༠ན)མེ་ཏོག་ལས་ཀྱང་ཆེས་དཀོན་པ། རྡོ་རྗེ་འཆང་གི་གོ་འཕང་ཚེ་འདི་ཉིད་ལ་
མངོན་དུ་བྱེད་པའི་ལམ་ཟབ་མོ། རྗེ་བླ་མའི་ཞལ་ཤེས་དང་བཅས་པ་འདི་ལྟ་བུ་ཉིན་
མཚན་དུ་འབད་ནས་བཤད་ཀྱང་། སྐལ་བ་དང་མི་ལྡན་པས། གསུང་གི་བདུད་རྩི་འདི་
- 124 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ལྟ་བུ་མི་མྱང་བར། ཡོངས་འཛིན་དམ་པ་དོར། བཤེས་གཉེན་ངན་པ་གླེན་ཅིང་གཏི་
མུག་པ་ཅི་ཡང་མ་བསླབས་ཤིང་གང་ཡང་མི་ཤེས་པ། བླང་དོར་གྱི་གནས་ལ་རྨོངས་པ།
དམ་པ་བར་མ་ཆད་ཀྱི་མན་ངག་མེད་པས་ཕྱིན་ཅི་ལོག་གི་རང་བཟོ་འབའ་ཞིག་གིས་
ཁྱེར་བ། རིག་པའི་གནས་ལྔ་ལ་མཁས་པའི་ཤེས་རབ་དང་བྲལ་བས་ལོག་རྟོག་གི་ གཅོང་
རོང་དུ་ཤོར་བ། ལྷག་པའི་ལྷས་རྗེས་སུ་བཟུང་བ་མེད་པས་ལམ་ལོག་པར་སྟོན་པའི་
བདུད་ཀྱིས་ཁྱེར་བ། ཐོབ་བྱ་ཐར་པ་དང་ཐམས་ཅད་མཁྱེན་པའི་གོ་འཕང་དོར་ནས་ངན་
སོང་གསུམ་དུ་ལྷུང་བ། ཚེ་འདིའི་རྙེད་བཀུར་དང་འདོད་ཡོན་ལ་སྲེད་པའི་རྗེས་སུ་འབྲང་
བ། ངོ་ཚ་དང་ཁྲེལ་མེད་ལ་ཡོན་ཏན་དུ་བྱས་པ། མི་ཚེ་ཧྲིལ་གྱིས་གཏི་མུག་གམ་ཅི་མེད་
ཅང་མེད་སྒོམ་པ་ལ་བསྒྲུབ་ཚུགས་སམ་དགེ་སྦྱོར་དུ་བྱས་པའི་བཤེས་གཉེན་ངན་པ་
གཅིག་གི་མདུན་དུ། ཁ་གསག་དང་གཞོགས་སློངས། རྙེད་བཀུར་སྙན་གྲགས། ངག་
འཁྱལ་ཀུ་ཅོ། དམག་དང་ཆོམ་རྐུན་གྱི་གཏམ། བདག་བསྟོད་གཞན་སྨོད་ཀྱི་ཚིག་རེ་
ཉན་ཅིང་། ཉམས་ལེན་དང་ཀུན་སྤྱོད་ཁྱི་ཕག་ལྟར་རོལ་པ། ཨེ་མ་འདི་ལྟ་བུ་ཤེས་པ་སོ་
ན་གནས་ཤིང་། བླང་དོར་གྱི་གནད་ཤེས་པ་གཅིག་གིས་སེམས་རྣལ་དུ་ཕོབ་ལ་ལྟོས་དང་
(༢༡བ)གཏམ་དྲང་པོར་སྨྲས་ན་ཟོག་པོའི་མཚང་ལ་འཕོག །མ་སྨྲས་ན་སེམས་ཅན་
རྣམས་ལ་སྙིང་བརྩེ་བས་མ་བཟོད་ནས། ད་དུང་འདི་དག་གི་རྗེས་སུ་འཇུག་པ་རྣམས་
དགག་པའི་ཕྱིར་དུ་སྨྲས་པ་ཡིན། ལར་འཆི་བ་ནི་མི་དྲན། ཚེ་འདིའི་རྙེད་བཀུར་གྱིས་ནི་
གཡེངས། འདོད་ཡོན་གྱི་འགོངས་པོས་ནི་ཁྱེར། ལོག་པའི་ལམ་ལ་འཇུག་པའི་སེམས་
ཅན་འདི་རྣམས་ལ་གཟིགས་པས་ཐུགས་སྐྱོ་ཞིང་སྤྱན་ཆབ་མང་པོ་ཤོར། དེའི་ཚེ་མཆོད་
པ་བཟང་པོ་བཤམས་ནས་རྗེ་ལ་གསོལ་བ་དྲག་ཏུ་བཏབ་ཅིང་བཤུམས་པས། རྗེ་བླ་མ་
གླང་པོ་ཆེ་ཡན་ལག་བདུན་དང་ལྡན་པ། ལོ་དྲུག་ཅུ་ལོན་པ་ལྟ་བུ་མཆེ་བ་དྲུག་དང་ལྡན་
པ། མདོག་གངས་རི་ལྟར་དཀར་བ། ལུས་གསེར་གྱི་དྲ་བས་གཡོགས་ཤིང་། གསེར་
- 125 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
གྱི་དྲིལ་བུ་བསམ་གྱིས་མི་ཁྱབ་པས་སྤྲས་པ། སྒྲ་རིན་པོ་ཆེའི་རྒྱན་གྱིས་བརྒྱན་པ་གཅིག་
ལ་ཆིབས་ཤིང་རྗེ་བླ་མ་རང་གི་ཚུལ་དུ་བྱོན་ནས། ངའི་བུ་སེམས་མི་བདེ་བ་མི་དགོས།
བླ་མ་དྲན་པར་བྱས་པས་སྔར་བྱས་པའི་སྡིག་པ་སྟོབས་ཆེན་འདག་ལ། བསོད་ནམས་
ཀྱི་ཚོགས་བསམ་གྱིས་མི་ཁྱབ་པ་གསོག་ནུས་པ་ཡིན་ཞིང་། ངེད་རང་དཔོན་སློབ་ཀྱི་
མདུན་མ་རྩ་བ་ནས་ལེགས་པ་ཡིན། རྣལ་འབྱོར་གྱི་དབང་ཕྱུག་མི་ལས་ཀྱང་བླ་མ་དྲན་
དྲུག་གི་མགུར་སོགས་མཛད་པ་ཡིན། ངའི་བསྟན་པ་འདི་རྒྱས་པར་གྱིས་ཤིག་ཅེས་
གསུངས་སོ། །ཡང་ལན་ཅིག་གསུང་རབ་ཀྱི་གནད་ཁྱད་པར་ཅན་འགའ་ཞིག་དང་།
ཁྱད་པར་བསྐྱེད་རྫོགས་ཀྱི་གནད་ཁྱད་པར་ཅན་གཅིག་བྱུང་བས། བདག་གི་བླ་མ་དེ་
བཞུགས་ན་ཞུ་(༢༢ན)བས། རྗེ་བླ་མ་ནི་མ་བཞུགས། ཐག་ཆོད་པའི་ཁུངས་གཞན་ནི་
མེད། བདག་གི་བླ་མ་དེ་བཞུགས་ན་དགའ་བ་ལ། ངའི་བླ་མ་དེ་ག་ན་བཞུགས་ཡོད་ན་
སྙམ་དུ་དགོངས་ནས། ཐུགས་སྐྱོ་ཞིང་མཎྜལ་དང་བཅས་པས་མཆོད་པ་བཟང་པོ་
གཅིག་ཕུལ་ནས། ཕ་རིན་པོ་ཆེ་བླ་མ་ཙོང་ཁ་པ་ ཆེན་པོ། ཞེས་ཆོ་ངེ་ཆེན་པོས་གསོལ་
བཏབ་ཅིང་། སྤྱན་ཆབ་བཏོན་པས། རྗེ་བླ་མ་ནོར་བུ་མུ་ཏིག་གི་ཆུ་སྐྱེས་ལ་སོགས་པས་
སྤྲས་པའི་གསེར་གྱི་ཁྲི། ལྷའི་བུ་བུ་མོས་བཏེག་པ་གཅིག་གི་སྟེང་དུ་བྱོན་ནས། དཀའ་
བའི་གནད་ཐམས་ཅད་མ་ལུས་པ་བཤད། བཀའ་རྗེས་གནང་ཀྱང་མང་པོ་གནང་།
གཞན་ཡང་ཆོས་མང་པོ་གསུངས་སོ། །ཡང་ལན་ཅིག་ལམ་རིམ་གཉིས་ཀྱིས་གཙོ་བྱས་
པའི་རྗེའི་གསུང་རབ་རྣམས་ལ་ཡང་ཡང་གཟིགས་པས། སྡེ་སྣོད་གསུམ་དང་རྒྱུད་སྡེ་
བཞི་སོགས་སྔགས་མཚན་ཉིད་ཀྱི་གསུང་རབ་དགོངས་འགྲེལ་དང་བཅས་པའི་གོ་རིམ།
རྩོམ་པ་པོ་རང་རང་གི་བཞེད་པ། གྲུབ་མཐའ་སྨྲ་བའི་ཤིང་རྟའི་སྲོལ་འབྱེད་རྣམས་ཀྱིས་
དངོས་སྟོབས་ཀྱི་རིགས་པས་གསུང་རབ་ཀྱི་དོན་ལ་དཔྱོད་ཚུལ། གྲུབ་པ་ཐོབ་པའི་རྣལ་
འབྱོར་པ་རྣམས་ལུས་ལ་གནད་དུ་བསྣུན་པའི་ཏིང་ངེ་འཛིན་སྒྱུ་ལུས་འོད་གསལ་ལ་
- 126 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སོགས་པ། མ་གི་འདུལ་བའི་ཆབ་ལེན་རུང་ཆུ་འདེབས་པ་ཡན་ཆོད་ནས་བཟུང་སྟེ།
སྔགས་བླ་མེད་ཀྱི་ཤིན་ཏུ་སྤྲོས་མེད་མན་ཆད་གང་ཟག་གཅིག་འཚང་རྒྱ་བའི་ཆ་རྐྱེན་དུ་
དྲིལ་ནས་སྟོན་ཅིང་། དེ་ཡང་བསྟན་པ་ཙམ་(༢༢བ)མ་ཡིན་པར་འཆད་ཤེས་པ་གཅིག་
གིས་ཉན་ཤེས་པ་གཅིག་ལ་བཤད་ཅིང་ཉམས་སུ་བླངས་ན་དབང་པོ་རབ་འབྲིང་ཐ་མ་
གང་གི་རྒྱུད་ལ་སྐོར་ཞིང་ཉམས་སུ་བླངས་པས་ཆོག་པ། རང་རང་གི་བློ་དང་འཚམ་པར་
སེམས་འདུལ་བ། མདོར་ན་བཤེས་གཉེན་བསྟེན་ཚུལ་ནས་བཟུང་སྟེ། ལམ་ཐུན་མོང་
བས་རྒྱུད་སྦྱངས་ནས་སྣོད་རུང་དུ་བྱས། ཚེ་གཅིག་ལུས་གཅིག་ལ་རྡོ་རྗེ་འཆང་གི་གོ་
འཕང་མངོན་དུ་བྱེད་པའི་ཟབ་ལམ་རྡོ་རྗེ་ཐེག་པར་འཇུག་ཚུལ་གྱི་ལམ་གྱི་ལུས་ཡོངས་
སུ་རྫོགས་པ་འདི་ལྟ་བུ། ངའི་བླ་མ་རྗེ་བཙུན་འཇམ་དབྱངས་ཀྱི་རྣམ་འཕྲུལ་རྗེ་ཙོང་ཁ་
པ་མ་གཏོགས་རྒྱ་གར་འཕགས་ཡུལ་དང་། བོད་ཀྱི་བཀའ་ཕྱག་གཉིས་ཀ་ལ་མ་བྱུང་
བར་འདུག་སྙམ་དུ་རྗེའི་སྐུའི་ཡོན་ཏན་དྲན་ནས་དད་པ་ཆེན་པོ་བསམ་ཀྱིས་མི་ཁྱབ་པ་
འཁྲུངས། སྤྱན་ཆབ་ན་བཟའ་བངས་པ་ཙམ་བཏོན། ཕ་རིན་པོ་སྐུ་དྲིན་ཅན། འཛམ་བུ་
གླིང་གི་སེམས་ཅན་ཐམས་ཅད་ཀྱིས་ཁྱོད་ཀྱི་བཀའ་དྲིན་གསོབ་ཏུ་མེད་དོ། །རྗེ་ཙོང་ཁ་
པ་ཞེས་གསོལ་བ་དྲག་པོ་བཏབ་པས། རྗེ་བླ་མ་སེང་གེ་དཀར་པོ་འཇིགས་སུ་རུང་བ།
རིན་པོ་ཆེའི་རྒྱན་བསམ་གྱིས་མི་ཁྱབ་པས་སྤྲས་པ་གཅིག་ཆིབས་པ་སྐུ་མདོག་དམར་
སེར་རལ་གྲི་དང་གླེགས་བམ་འཛིན་པ། གཞོན་ནུའི་ཚུལ་ཅན་རིན་པོ་ཆེའི་རྒྱན་སྣ་
ཚོགས་པས་སྤྲས་པ་བྱང་ཆུབ་སེམས་དཔའི་ཚུལ་དུ་བྱོན་ནས། ངའི་བུ་སྡུག་མི་དགོས།
ངས་ཆོས་གཅིག་འཆད་པ་ཡིན་ནོ་གསུངས་ནས། སྤྱིར་སྙིགས་མའི་དུས་སུ་སེམས་ཅན་
གྱི་རིགས་ལ་སྣ་ཚོགས་འོང་། ཁྱད་པར་ད་ལྟའི་དུས་སུ་འཆི་བ་མི་རྟག་པ་དང་། ངན་
སོང་གསུམ་གྱི་སྡུག་ (༢༣ན)བསྔལ་མ་དྲན་པས། རྙེད་བཀུར་དང་གྲགས་པ་ལྟོ་གོས་
ཀྱི་བྱ་བ་ཕལ་པ་ལ་ཞེན་ཅིང་ཚེ་འདིའི་བྱ་བ་སྒྲུབ་སྒྲུབ་ནས། འཇིག་རྟེན་ཕྱི་མ་ཕན་ཆད་
- 127 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
ཀྱི་མདུན་མ་འགྲུབ་པ་ལྟ་ཞོག །སྐྱེ་བ་ཕྱི་མ་འདི་ལྟར་འགྱུར་སྙམ་པའང་དཀོན་པ་
གདའ། བྱེད་འདོད་ཅུང་ཟད་ཡོད་ཀྱང་ལོ་འགའ་ཆོས་རྒྱགས་འདྲ་བསགས། དགྲ་
འདུལ་གཉེན་སྐྱོང་གི་མཇུག་སྡུད་ཚར་བ་དང་བྱེད་སྙམ་པ་དང་། ཟླ་བ་འདིར་མི་བྱེད་
རྟིང་མར་བྱེད་སྙམ་པ་དང་། སྔ་དྲོ་མི་བྱེད་ཕྱི་དྲོ་བྱེད་སྙམ་པའི་ཕྱི་བཤོལ་གྱིས་རྒྱང་
བསྲིངས་ཤིང་། བྱེད་པར་བཤམས་པའི་ཚེ་ཡང་བཤེས་གཉེན་མཚན་ཉིད་དང་ལྡན་པ་
རྙེད་པར་དཀའ། དེས་བསྟན་པའི་ལེགས་བཤད་ཤེས་ཤིང་གོ་བར་དགའ། ཤེས་ནས་
ཚེ་འདིའི་མདུན་མ་བཙན་ཐབས་སུ་བཅད་ནས་དབེན་པ་བསྟེན་ཏེ་སྒྲུབ་པ་སྙིང་པོར་
བྱེད་པ་ནི་ཉིན་མོའི་སྐར་མ་བས་ཀྱང་དཀོན་པར་འདུག །ཁོ་བོས་བླ་མ་དང་ཡི་དམ་ལ་
གསོལ་བ་དྲག་ཏུ་བཏབ། ཚོགས་གསོག་སྒྲིབ་སྦྱོང་བྱས། གཞུང་ལུགས་ཆེན་མོ་རྣམས་
ལ་བརྒལ་ཞིང་མཐའ་བཅད་པའི་ལེགས་བཤད་འདི་རྣམས་ལ་བལྟས་ཏེ། ཡིད་ཆེས་
པར་བྱས་ལ་དབེན་པར་རྩེ་གཅིག་ཏུ་ཉམས་སུ་བླངས་ནས་སངས་རྒྱས་ལག་མཐིལ་ན་
ཡོད་པ་ཡིན་ཏེ། བྱེད་མཁན་དཀོན། དེ་བས་ན་སྣོད་ལྡན་གྱི་གདུལ་བྱ་འགའ་རེ་སྲིད་པས་
དེ་དག་ལ་ཕན་པར་གྱིས། ཁྱད་པར་ངའི་སྔགས་ཀྱི་ལེགས་བཤད་འདི་རྣམས་རྒྱས་
པར་གྱིས་ཤིག །སྐྱེ་བ་ཕྱི་མར་མྱུར་དུ་འཕྲད་པ་ཡིན་ཞེས་གསུངས་སོ། །དེ་དག་གིས་
རྗེས་མ་ཞིང་གཞན་དུ་གཤེགས་(༢༣བ)ཚུལ་བསྟན་ནས་ཀྱང་། མཁས་གྲུབ་རྗེ་ལ་འཇམ་
དབྱངས་ཀྱིས་སྐུའི་སྣང་བ་བསྟན་ནས་ཆོས་གསུངས་ཚུལ་ཙམ་མོ། །ཡང་བླ་མ་འདིས་
རྗེ་བླ་མ་དེ་ད་ལྟ་ག་ན་བཞུགས་ཡོད་ན། ནམ་ཞིག་མཇལ་ན་སྙམ་དུ་སྤྱན་ཆབ་མང་པོ་
བཏོན་ཅིང་། ཐུགས་མནན་པས་མི་ནོན་པ་ཙམ་དུ་སྐུ་ལུས་འདར། བ་སྤུ་གཡོ་ཞིང་རྗེ་བླ་
མ་ཙོང་ཁ་པ། ཁྱེད་ཀྱིས་ང་ལ་རང་གཟིགས་དང༌། སེམས་ཅན་དམུ་རྒོད་ཀྱི་སྤྱོད་པ་འདི་
རྣམས་ལ་གཟིགས་དང༌། ཁྱོད་ཀྱི་བསྟན་པ་འདི་ཡང་བར་སྣང་གི་གློག་དང་དྲི་ཟའི་
གྲོང་ཁྱེར་ལྟར་མྱུར་དུ་སྡུད་པར་ཉེ་བས། ང་ཡང་བླ་མ་ཁྱེད་ཀྱི་ཞབས་དྲུང་དུ་ནམ་ཞིག་
- 128 -



OA)
ཅུ
རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
ཡོད་ན། ཞེས་གསོལ་བ་དྲག་ཏུ་བཏབ་པས། རྗེ་བླ་མ་སྟག་ཕོ་འཇིགས་སུ་རུང་བ་
གཅིག་ལ་ཆིབས་ནས་རྣལ་འབྱོར་པའི་ཆ་ལུགས་མཛད་ནས། །སྐུ་མདོག་དམར་པོ་སྤྱན་
དང་ཤངས་ཆེ་བ། ཕྱག་གཡས་རལ་གྲི་འབར་བ་ནམ་མཁའ་ལ་འཕྱར་བ། གཡོན་པ་
བདུད་རྩིས་གང་བའི་ཀ་པཱ་ལ་ཐུགས་ཁར་བཟུང་། རལ་པ་དམར་པོའི་ཐོར་ཅོག་ལ་
དར་སྔོན་པོས་བཅིངས་པ། རུས་པའི་རྒྱན་གྱིས་བརྒྱན་པ། ཤིན་ཏུ་འཛུམ་པའི་བཀྲག་
ཆེ་བ་ལ་གྲུབ་ཆེན་བརྒྱད་ཅུས་བསྐོར་ནས་དགྱེས་བཞིན་དུ་བྱོན་ཏེ། བུ་ཤེས་པ་འཕྱོ་མི་
དགོས། ང་ལ་ཁྱོད་མིན་པ་བསམ་རྒྱུ་མེད། ཁྱོད་ཀྱང་ང་མིན་པ་སུ་བསམ། ཁྱོད་བཞག་
ནས་གང་དུའང་མི་འགྲོ། ང་དྲན་ན་སྔགས་མཚན་ཉིད་ཀྱི་ཡིག་ཆ་འདི་རྣམས་ངའི་ཁ་
ཆེམས་ཡིན་པས་འདི་རྣམས་ལ་ལྟོས། སྤྱིར་སེམས་ཅན་བསོད་ནམས་ཤིན་ཏུ་ཆུང་ངུར་
སོང་། ཉོན་མོངས་པ་རགས། བསྟན་པའི་མཇུག་སྡུད་པའི་མགོ་ཡང་བརྩམས་(༢༤ན)
འདུག །ཁྱོད་རང་ཡང་མཁའ་སྤྱོད་དུ་འདུན་པ་ཐོང་གསུང་ངོ༌། །དེ་ནས་སྐབས་ཤིག་ཏུ་
རྗེ་བླ་མ་འདིས་ང་རང་འགྲོ་བའི་འདུན་པ་བྱས་ན་ལེགས་པ་འདྲ། ངའི་བླ་མ་ལ་མཆོད་
པ་གཅིག་ཕུལ་ཏེ་གསོལ་བ་བཏབ་ན་འབྱོན་ཏེ། དེས་ན་རྗེ་བླ་མ་གང་ན་བཞུགས་ཀྱང་
ཞུ་ལ། ཞུ་རྒྱུ་གཞན་ཡང་འདུག་སྙམ་དུ་དགོངས་ཏེ་གསེར་གྱི་མཎྜལ་དང་བཅས་པའི་
མཆོད་པ་ཤིན་ཏུ་བཟང་པོ་བློ་ཡུལ་དུ་མི་ཤོང་པ་གཅིག་བཤམས་ཏེ་ཕུལ་ནས། དུས་
གསུམ་གྱི་སངས་རྒྱས་འགྲོ་བ་མགོན་མེད་པ་རྣམས་ཀྱི་སྐྱབས་གཅིག་པུ། རྗེ་བཙུན་
འཇམ་དབྱངས་འགྲན་གྱིས་དོ་མེད། རྡོ་རྗེ་འཆང་། ཞེས་སོགས་གསོལ་བ་ཤུགས་དྲག་
ལ་ཡུན་རིང་བ་བཏབ་པས། རྗེ་བླ་མ་སྤྲིན་དཀར་པོ་ཕུང་ཕུང་པ་གཅིག་གི་དབུས་སུ།
རབ་ཏུ་བྱུང་བ་སྔར་གྱི་ཆ་ལུགས་སུ་བྱོན་པ། བུ་ད་ནི་མྱུར་དུ་ཡོང་པའི་གྲབས་གྱིས།
བདག་གིས་བསུ་མཁན་གཏོང་གསུངས་པ་ལ། རྗེ་བླ་མ་ད་ལྟ་ག་ན་བཞུགས། བདག་
ཀྱང་དེར་འོང་བ་ཡིན་ཞུས་པས། སྤྱིར་ངའི་སྤྲུལ་པ་མཁའ་སྤྱོད། དགའ་ལྡན། འཛམ་
- 129 -



མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར། །
བུ་གླིང་ལ་སོགས་པ་མང་པོར་ཡོད་པ་ཡིན། ད་ལྟ་རྒྱ་ནག་རི་བོ་རྩེ་ལྔར་དགེ་སློང་རྡོ་རྗེ་
འཛིན་པ་སྟོང་ཕྲག་བརྒྱད་བརྒྱ་ཙམ་རེ་ལ་སྔ་དྲོ་དབུ་མ་དང་ལམ་རིམ། ཕྱི་དྲོ་གསང་
བདེ་འཇིགས་གསུམ་གྱི་བསྐྱེད་རྫོགས་འཆད་ཀྱིན་ཡོད། ཁྱོད་རང་ཡང་འོང་བའི་སྨོན་
ལམ་ཤུགས་དྲག་ལ་ཡུན་རིང་བར་ཐོབ་རིང་པོར་མི་ཐོགས་པར་འཕྲད་པ་ཡིན་ནོ་
གསུངས། འོ་ན་རྗེ་བླ་མ་ལ་གུས་པའི་གདུལ་བྱ་གཞན་གྱིས་ཀྱང་གསོལ་བ་དྲག་ཏུ་བཏབ་
ཅིང་། སྨོན་ལམ་ཤུགས་ཅན་བཏབ་ན་ཞིང་(༢༤ བ)དེར་སྐྱེ་ཞིང་། གསུང་གི་བདུད་རྩི་
མྱོང་ངམ་ཞུས་པས། ཁོ་བོ་དང་རྗེ་བཙུན་འཇམ་དབྱངས་དབྱེར་མེད་ལ་གསོལ་བ་
བཏབ་ན་ཞིང་དེར་སྐྱེ་ཞིང་རྗེས་སུ་འཛིན་པ་ལས་འོས་མེད་ཀྱང་། གསོལ་བ་འདེབས་
མཁན་མེད་པས་ལན་གསུངས། འོ་ན་རྗེ་བླ་མ་དང་རྗེ་བཙུན་འཇམ་དབྱངས་ཀྱིས་རྗེས་
སུ་འཛིན་པའི་རྒྱུ་ལ་ཇི་ལྟར་དགོས་ལགས་ཞུས་པས། ཁོ་བོ་དང་རྗེ་བཙུན་འཇམ་
དབྱངས་ཀྱིས་རྗེས་སུ་འཛིན་པའི་རྒྱུ་ཐུན་མོང་མ་ཡིན་པ། ངེས་འབྱུང་བྱང་ཆུབ་ཀྱི་
སེམས་ལྟ་བ་རྣམ་དག་གསུམ་རྒྱུད་ལ་བསྐྱེད་ཅིང༌། ། དེ་ལ་མོས་པ་གཅིག་དགོས་
གསུངས། གཞན་ཇི་ལྟར་དགོས་ལགས་ཞུས་པས། ཁོ་བོ་དང་རྗེ་བཙུན་གྱི་སྐུ་
གསུང་ཐུགས་ཀྱི་རྟེན་བཞེང་ཞིང་། དབྱེར་མེད་འབྲལ་མི་རུང་དུ་གསོལ་བ་དྲག་ཏུ་
འདེབས་པ། བསྟོད་ཅིང་སྨོན་ལམ་ཁ་ཙམ་མ་ཡིན་པར་འདེབས། ལས་འབྲས་ལ་ཡིད་
ཆེས་པའི་དད་པ་བསྒོམ་པ་དང༌། སྟོབས་བཞིའི་སྒོ་ནས་སྡིག་ལྟུང་བཤགས་བསྡམས་
སོགས་བྱས་ནས་རྗེས་སུ་འཛིན་ཅིང་དེར་སྐྱེ་བར་ཐེ་ཚོམ་མེད་གསུངས། དེ་ནས་སྨོན་
ལམ་འདི་བཏབ་བོ། རྗེ་བཙུན་བླ་མ་བློ་བཟང་གྲགས་པའི་དཔལ། །མོས་གུས་སྙིང་
ནས་ཡིད་ཀྱིས་གསོལ་འདེབས་ན། །ཁྱེད་རང་གང་དུ་བཞུགས་པའི་ཞིང་ཁམས་དེར། །
བདག་ཀྱང་མྱུར་དུ་འོང་བར་བྱིན་གྱིས་རློབས། །ཞེས་སྨོན་ལམ་བཏབ་བོ། །ཞེས་བྱ་བ་
ནི་མཁས་གྲུབ་ཆོས་ཀྱི་རྒྱལ་པོ་ལ་རྗེ་བཙུན་ཙོང་ཁ་པ་དགའ་ལྡན་དུ་གཤེགས་ནས་
- 130 -



རྗེ་བཙུན་ཆོས་ཀྱི་རྒྱལ་མཚན་གསུང་འབུམ། ༼༡༽
སྐུའི་སྣང་བ་བསྟན་ནས་ཆོས་གསུངས་ཚུལ་མདོ་ཙམ་མོ། །
ལྔ་པ་དག་པའི་ཞིང་དུ་འབྱོན་པར་ཆས་པ་ན། ཡ་མཚན་པའི་ལྟས་(༢༥ན)ཇི་ལྟར་
བྱུང་བ་ནི། དེས་ན་རྗེ་བླ་མ་འདི་ཉིད་སྐུ་དངོས་ཀྱིས་འདུལ་བའི་གདུལ་བྱ་ཕལ་པའི་
དོན་མཛད་ཟིན་ཅིང་། རང་ཉིད་ཀྱང་རྗེ་བླ་མའི་ཞབས་དྲུང་དུ་འབྱོན་པར་བཞེད་པའི་
ཀུན་ནས་བླངས་ཏེ། སྐུ་མྱ་ངན་ལས་འདས་ཚུལ་སྟོན་པར་བཞེད་པའི་ཚེ། ལན་ཅིག་ཡེ་
ཤེས་མགོན་པོ་ཕྱག་དྲུག་པ་བྱོན་ནས། བསྟན་པའི་བདག་པོ་ཁྱོད་མེད་ན་རྗེ་བླ་མའི་
བསྟན་པ་སུས་འཛིན་ནམ། ཞེས་མ་བཟོད་པ་ཆེན་པོ་མཛད་ཅིང་། ཡང་ཆོས་རྒྱལ་
འཁོར་བཅས་བྱོན་ནས། བདག་ཅག་རྣམས་ནི་རྗེ་བླ་མའི་བཀའ་སྲུང་དུ་གཤིན་རྗེ་
གཤེད་ཀྱི་དངོས་སུ་བཀའ་བསྒོས་ཤིང་། རྗེ་བླ་མས་བདག་འཁོར་བཅས་ཁྱོད་བསུ་བ་
ལ་བཏང་བ་ཡིན། ཞེས་གསུངས་སོ། །ཡང་མགོན་པོ་ཞལ་བཞི་པ་བྱོན་ནས། མི་ཁྱོད་
མེད་ན་ཀླུ་སྒྲུབ་ནས་བརྒྱུད་པའི་རྗེ་བླ་མའི་ལྟ་བ་རྣམ་དག་ནི་སུས་འཛིན་ན། ཁ་གཏོང་
མཁན་མང་སྟེ་ཞེས་ཞལ་ནས་ནམ་མཁའ་ལ་གཟིགས་སོ། །ཡང་ང་ཀླུ་སྒྲུབ་ཀྱི་ཆོས་སྐྱོང་
ཡིན། ལྟ་བ་དབུ་མ་ལ་དགའ། ཆོས་གསང་བ་འདུས་པ་ལ་དགའ། རྗེ་དང་ཀླུ་སྒྲུབ་ལ་
ཁྱད་མེད། དམ་ཚིག་དང་སྡོམ་པ་མི་བསྲུང་། ལས་འབྲས་ལ་མི་འཛེམས་པའི་ལྟ་བ་ནི་
ལྟ་བ་ལོག་པའོ། །ཞེས་གསུངས། དེ་ཡང་ཚེས་ཉི་ཤུའི་ནུབ་མོ་ལྷའི་བུ་མང་པོ་གདུགས་
དང་རྒྱལ་མཚན་ལ་སོགས་པ་ཁྱེར་ནས་བསུ་ཞིང་། དེ་ཡང་རྗེ་འདིའི་སློབ་མ་སྐལ་བ་
དང་ལྡན་པ་མང་པོ་ལ་མཐོང་སྣང་མི་འདྲ་བ་མང་དུ་བྱུང་འདུག་སྟེ། ཁ་ཅིག་ལ་ནི་གླང་
པོ་ཆེ་ཆིབས་ནས་དགའ་ལྡན་དུ་བྱོན་པའི་གཟིགས་སྣང་དང་། འགའ་རེས་ཤམ་བྷ་ལར་
བྱོན་པ་མཐོང་ཞིང་། ཁ་ཅིག་གིས་རི་བོ་རྩེ་ལྔར་བཞུགས་པ་མཐོང་བ་སོགས་མཐོང་
ཚུལ་བསམ་གྱིས་མི་ཁྱབ་པ་བྱུང་འདུག་ཅིང་། དེ་དག་གི་ཚེ་མེ་ཏོག་གི་ཆར་བསམ་གྱིས་
མི་ཁྱབ་པ་འབབ་པ་དང༌། འཇའ་འོད་ཀྱིས་ནམ་མཁའ་ཁྱབ་པ་སོགས་ངོ་མཚར་བའི་
- 131 -



བ་བར་
མཁས་གྲུབ་ཐམས་ཅད་མཁྱེན་པའི་གསང་བའི་རྣམ་ཐར།
ལྟས་ཀྱིས་སྐྱེ་བོ་ཐམས་ཅད་དད་པའི་ལམ་ལ་བཀོད་དོ། །གཞན་ཡང་རྗེ་བླ་མ་འདི་འོད་
གསལ་ལ་བཞུགས་པའི་ཚེ་ན། ངོ་མཚར་པའི་ལྟས་བསམ་གྱིས་མི་ཁྱབ་པ་བྱུང་ཞེས་
གྲགས་མོད་ཀྱི། ཞག་གྲངས་ཇི་ཙམ་བཞུགས་པ་སོགས་ཞིབ་ཏུ་རྩད་བཅད་ནས། སླར་
ཡང་འདིར་ཡི་གེར་འགོད་པར་འདོད་དོ། །ཞེས་བྱ་བ་ནི་མཁས་གྲུབ་རྗེ་མྱ་ངན་ལས་
འདའ་ཚུལ་སྟོན་པར་ཉེ་བ་ན་ཡ་མཚན་པའི་ལྟས་བྱུང་ཚུལ་མདོ་ཙམ་བརྗོད་པའོ། ། །
རྣམ་པར་ཐར་པ་འདི་ནི་ཆོས་རྗེ་ཆོས་ལྡན་རབ་འབྱོར་བས་མཛད་པའི་རྣམ་ཐར་
གྱི་ཚིག་རིས་རྣམས་མ་ཉམས་པར་བཅུག་པའི་སྟེང་དུ། ངོ་མཚར་བའི་རྣམ་ཐར་ཁ་
འགེངས་དགོས་པ་རྣམས་འཇམ་དབྱངས་ཀུན་དགའ་བདེ་ལེགས་རིན་ཆེན་རྒྱལ་མཚན་
དཔལ་བཟང་པོའི་གསུང་ལས་དངོས་སུ་ཐོས་པ་བཞིན་དུ་བཅོས་བསླད་མེད་པར་
བཅུག་ནས། རྗེ་ཉིད་ལ་ཤེས་ནས་དད་པ་ཐོབ་པ། རིགས་པ་སྨྲ་བ་ཆོས་ཀྱི་རྒྱལ་མཚན་
གྱིས་ཡི་གེར་བཀོད་པའོ།། །།
ཕྱག་དཔེ་འདི་ཉིད་ཀྱི་མ་དཔེ་ནི་ཞོལ་པར་མ་གཞིར་བཟུང་ནས་བཀོད་སྟབས་འདི་དང་སྐུ་འབུམ་པར་མ་གཉིས་
ཚིག་མང་ཉུང་གི་ཁྱད་པར་ཆེ་བ་ཡོད་པར་བརྟེན་བློ་ལྡན་རྣམས་ཀྱིས་དཔྱད་པར་བྱའོ། །
- 132 -



《གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག །
ཕུར་བུ། ཕུན་ཚོགས་ཚོགས་གཉིས། བློ་བཟང་འཇིགས་མེད།
ཚེ་རིང་བཀྲ་ཤིས། ཡེ་ཤེས། བསམ་གྲུབ། ཚེ་རིང་མ། ལྷ་སྐྱིད།
ཚེ་རིང་ཆོས་སྒྲོན། རྡོ་རྗེ་མཚོ། ལྷག་པ་སྒྲོལ་མ། བཀྲ་གཡང་།
བྱམས་པ་ཆོས་སྒྲོན། བསོད་ནམས་དབྱངས་ཅན། །



དཔེ་སྒྲིག་འགན་འཁུར་པ། ཚངས་པོ།
གངས་ཅན་ཁྱད་ཧོར་ལས།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ། །
(༡/༡༤)
སེར་གཙུག་ནང་བསྟན་དཔེ་རྙིང་འཚོལ་བསྡུ་
ཕྱོགས་སྒྲིག་ཁང་གིས་བསྒྲིགས། །
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀྲུའུ་ཅི་པར་འདེབས་འགན་ཚད་ཀུང་སིས་དཔར་བཏབ།
སྤྱི་ལོ་༢༠༡༢ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༢ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༧༨ ༧mmX ༡༠༩ ༢mm ༡/༡༦
དཔར་གྲངས། ༠༠༠༡– ༣༠༠༠
ISBN 978 - 7-80253-572 – 5/B : 157
གསུང་འབུམ་ཆ་ཚང་( དེབ་༡ - ༡༤ཡོད་) ལ་སྒོར། ༧༢ ༨, ༠༠



་
།
བ
གངས་ཅན་ཁྱད་ནོར་དཔེ་ཚོགས།
，
སྤྱིའི་པོད་ཕྲེང་ཉིས་བརྒྱ་རེ་བརྒྱུད་པ། །
་
།
།
་་་
ན
་་
ངའི་
»
ཚེ །
༣
་
|s BN 978-7- 8 0 2 53 - 5 22 - 5
་
་་་་་་་།
gl78780253 522bll>
E6Y (1-140): 728.00OE
་
