༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1AC364
n/a
ImageGroup:
ISBN:
12PD17994
9787802535220
Title:
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
rje btsun chos kyi rgyal mtshan gyi gsung 'bum/
Author:
Descriptor:
Original Publication:
||n/a
n/a
gangs can khyad nor dpe tshogs/;268_281
Place:
pe cin/
Publisher:
krung go'i bod rig pa dpe skrun khang/
Date:
2012
Volume:
14
Total Volumes:
TBRC Pages:
In/a
Introductory Pages:
Text Pages:
n/a
Scanning Information:
Scanned at Tibetan Buddhist Resource Center, Southwest University of Nationalities,
Chengdu, China.



གངས་
:
08
༡
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས། །
ས་
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ།།
༥
སྒྲི
སྐྱེ་
*
PREOTUSVESS
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་། ་



་་་
ང་ཚུ་
་་
།
་་་་
།
་་
* ཆུ་
ནས་ཁ་གསལ་
དེབ་དང་པོར། གྲུབ་མཐའ་དང་། དོན་བདུན་ཅུ། ས་ལམ། མཁས་གྲུབ་རིན་པོ་
ཆེའི་རྣམ་ཐར་བཅས།
དེབ་གཉིས་པར། ཚད་མ་རྣམ་འགྲེལ་གྱི་དོན་འགྲེལ་རྒྱལ་ཚབ་དགོངས་པ་རབ་
གསལ་བློ་གསལ་མགུལ་རྒྱན་དང་། འབྲས་རྟོག་གཉིས་པ་དང་གསུམ་པའི་མཐའ་དཔྱོད།
ལེའུ་བཞི་པའི་མཐའ་དཔྱོད། མཉན་བྱའི་ཟུར་བཀོལ། ༤ ཤེས་
དེབ་གསུམ་པར། ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་སྐབས་དང་
པོའི་སྤྱི་དོན།
དེབ་བཞི་པར། སྐབས་གཉིས་པ་ནས་སྐབས་བཞི་པའི་བར་གྱི་སྤྱི་དོན།
དེབ་ལྔ་པར། སྐབས་ལྔ་པ་ནས་སྐབས་བརྒྱད་པའི་བར་དང་ཆོས་སྐུའི་སྤྱི་དོན།
དེབ་དྲུག་པར། སྐབས་དང་པོའི་མཐའ་དཔྱོད་མཁས་པའི་མགུལ་རྒྱན། |
དེབ་བདུན་པར། སྐབས་གཉིས་པ་ནས་བརྒྱད་པའི་བར་དང་འགོག་སྙོམས་ཀྱི་
མཐའ་དཔྱོད།
དེབ་ བརྒྱད་པར། དྲང་ ངེས་ སྤྱི་ དོན་ རྒོལ་ངན་ཚར་ གཅོད་ དང༌། དྲུང་ ངེས་
མཐའ་དཔྱོད། དགེ་འདུན་ཉི་ཤུའི་སྤྱི་དོན། དགེ་འདུན་ཉི་ཤུའི་མཐའ་དཔྱོད།
དེབ་ དགུ་ པར། རྟེན་ འབྲེལ་ གྱི་ སྤྱི་དོན་དང༌། རྟེན་ འབྲེལ་ གྱི་ ཐལ་ འཕྲེང༌།
བསམ་གཟུགས་ཀྱི་མཐའ་དཔྱོད།་ ་
དེབ་བཅུ་པར། དབུ་མའི་སྤྱི་དོན།
དེབ་བཅུ་གཅིག་པར། དབུ་མ་འཇུག་པའི་མཐའ་དཔྱོད།
དེབ་བཅུ་གཉིས་པར། ཀར་ལན་ཀླུ་སྒྲུབ་དགོངས་རྒྱན། གོ་ལན་དང་ཤཱཀ་ལན།
དེབ་བཅུ་གསུམ་པར། འདུལ་བའི་སྤྱི་དོན།
དེབ་བཅུ་བཞི་པར། མཛོད་ཀྱི་སྤྱི་དོན་བཅས་བཞུགས་སོ། །
་
»
།
༥



ལས།
གངས་ཅན་ཁྱད་ནོར།
འ། །
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
@
འa
རྗེ
ཁྱད་ནོར་ད
}
Aprope
།
ཀྲུང་གོའི་བོད་རིག་པ་དཔེ་སྐྲུན་ཁང་།



责任编辑:聪博
图书在版编目(CIP)数据
杰尊确吉坚赞文集:全14册:藏文/(明)杰尊确吉
坚赞著,- - 北京:中国藏学出版社,2012.12
(慧宝系列丛书)
ISBN 978-7-80253-572-5
1.0杰… 1.0 … [.0杰尊确吉坚赞(1469~1544)
- 文集 - 藏语喇嘛宗 - 文集 - 藏语 IV.DB946.6-53
中国版本图书馆CIP数据核字(2013)第008882号
慧宝丛书
杰尊确吉坚赞文集
第11/14卷
西藏色昭佛教古籍编委会整理
中国藏学出版社出版发行
(北京北四环东路131号)
北京洲际印刷有限责任公司印刷
开本:787mm×1092mm 1/16 总印张:364.75
2012年12月第1版, 2012年12月第1次印刷
印数:0001-3000册
ISBN 978-7-80253-572-5/B.157
本文集定价(1-14册):728.00元



༄༅། །རྗེ་བཙུན་ཆོས་ཀྱི་རྒྱལ་མཚན་ཞབས། །
TOp:
1:|:
ཀ
ཞུ



དམ་པ་དམུ་ཆུད།།
འབཞུགས་མཚོབལགནས། དད་པ་བས་པའི་གཉིད་ཚོའི་གའཁྱེན་རབ༌ཀྱིས་ལཙག་འཚོལལོ།:འབབས་ཀྱི་ཆུ།
1སྐོར༌རགས་བམེ་གདག་བསཡིག་མདཔབཅསནམ་བམཐུན་དུ་གདུས་ནས་འབབཤིབན་མཁར།@སལ་དབའོ
ན།།གངསནམ་དRན་གRམཚམས༥༢པར་འབz་འདརབ་གནས་མད་པའཨའབེན་འགན་གནས་བ སམ་ལྡན་
མ་སབྲངས་བའི་བརནདཀར་སོག་གདབ་སོབ་ཀྱིས་ངལ་རིམ་པ་ཀུནར་ མས་མངགས་ཐལཕྱིདཔ་མ་ཆེན་པོ་ལསོབསརྣམས་ལ་
དཔའཛིན་གསལའང་པར་ཁྲིམདཀྱིལའཁོར་རབ་ཏུ་
འདསཔ་འབཅའདུད།།འམདབྱརམས་ ནང་ཆེཀ་
སའདུགཞུའམ་གསaཔལགསན་གདན་
ས་ཀུན་གདགས་པརྣམ་དམིགང་ན་རིགས་ལས་པའོན་
ཅན་མུས8ར་ནས་གསར་མགརན་
ནི་རྒྱལ་པོའི་རིགསཁས་པ།༢༥བཞེར་ཆེན
যময়য়ক ফায়দবার
མའི་འདམན་པར།་བསམ་གཞེན་མ
སགསས་ལུང་གསནག1ལས་མ
བབས། །ཐུབsནས་འགས་གཏེར་ལགསདབལe@རྣམགས་
ནས་འigམི་མཁས་པའི་དབ
སའབས་པ་
པའི་འབདན་ན་ལད།
མNS
དམའགའ་ལ
བ
ས ལ་གྱི་དཀའ་གནད་འབར་ཀློག་པར་མཐུ་བ་ཞེས་
འཚབ་དགགདན་ལམཐུད །
ནདབ་དབང་ས་ཡི་ལྟ་ཚལའི
ངན་འདའ་
ར སངས་པ་དར་
ནས་འཛམབཔ་གང་བཤད་ས་མཁརབྱེད་ནས་མ་
བབྱེདགྲམ་པའིགཞུང་རྣམའགྲོལལེགས་པརབཤདང་གཏེར་ཆེན་པོ།།རྒྱལ་ཚབ་དར་མའི་བུ་ ས་བཞིནདབྱེབར་བྱ།།འདིམས་ཤིང་སྟན་བཅོཞདམརྣམདབྲིས རིན་བྲེལ་ཚཔ
བློབསལ་གྱི་མཇུལ་ཏུནཞིས་བབའཆདཔལ། རྒྱ་གར་ན་སྐད་རིགས་ཡིའདྲབ་བག་ཡོད་ལེགས་བསརཔས སིཏའིསྐདགུ་བསྟུདབཅོས་འདིའིམཚོནལ་ཕྲམཎཝརཏི།ཀླཛིཀཱ། ཞེས་པ་བོད་སྐད་དུ་པ་
འབཅས༌པ བརྗོད་དེ། དེལང་པམཎཞེས་པ་བྲདང་ཡོད།རབད༌བཙོབྲེལ་སོགས་པ་ བདདསར་པཡལ་རབ་ནམ་མའི་སྟོད་ནས་པར་
༧།རང་ཅུའི བདེཔམི་བསླབའིརིག་པཉམ། རངཕྱིའཛིན་གྱི་རལ་ལམིབསྶབ་རིགྱི་ མི3དོན་དབཞེདལ། འདིར་པརིས་བདདཔོ་དངམEཞེསཁའཇལ་བལབཙུགཔས།དང་པོ་
པོ
འི
།འཁོརལོ་སད་ཐུབབཞཆེནང་ དབདབའ་དག་ལག་ཐོལ་གཞནསྡེདུཕྲལསརྣམཚལབ་ཀློབཐའཁོར་ལོས་བསྒྱུར་རྩལ་དེའདུད།།མཁྱེན་པའི
ཆོསཀྱིཅོདཔཎ་དྲིམ་མེད།།གང་གི་དབུལརྣམ་པར་འཆིངས་བལས་ བྱ ཁོའབདག་པོར་མངའ་གསོལ་བ།རྒྱལཚོབངམ་པདརམའིཞབསལའདུད།།ཚེས་གསས་པའིཡིད་
ལུགས་ནམེད།། ས་ཕྱོགས་འདིར་ཆོསཔརབྱེད་ནུས་ཞེས།།རྒྱལབར?ཙཔའི་བསྟནབཉིས་ཚུརབ།།བསྟན་པའི་བདད་བོདཤེནཁུབལབདུད།དམཚོསའཛིན་པའི་ནལམམ་
ཐུབ་པས།།ཞིང་འདིར་འཆད་རྩོད་རྩོམབའིཁྱབ་ཡིས།།ཐུབ་པའིབ་ ནང་བཙུངསྒྲིལགལ་བ་ཕུབསམ་བགབགདན%ཞེབདག་ནམཁྱེནཉིས་པཚོའབྱོརདཔལ་བསུ
མཁསཁའིདབང་པོདབལ་འབྱོར་ལྷུནgཞབས།།སྤྲུབའསིབ་ནཡིདདཔལལྡནསོགས།།བཀའཛིནཅན་ཡོངསྐབནརྣམགཡའདུད།ཚདང་ཚའ་སྲསར་རྒྱལམྨེའམགས།
། །རྗེབཙུན་བྦམདམིགས་པ་མེད་འཇུག་ཆེན་པོདང་ལྡནཔརྣམས་ཀྱི་ཞབས་ཀྱི་པདྨོར་གུས་པ་ཆེན་པོས་ཕྱག་འཚལམེད།འདིར་རྒྱས་བའི་བསྟནབཅོསཆིདམཉམ་
འབྲེལ་ཡིནཋལམ་གསལ་བྱེད་ཀྱིས་བཀྲལ་བ་ལས། གཞུང་སྤྱིའིའཆང་ཚུལ་དང་། ནགྱིགབགནསཞམསལ་དོགས་པ་ཁཅདབཞིགང་བཤད་པར་བབའི་ཆོས་ཡིན་ནོ། །མཚན་དང་
དཔེ་བྱུདབཟངཔོསཁརྒྱནཔའིསྐུ།།ཟབ་ཅིང་རྒྱཚེའི་ལེགས་བཤདོགས་པའི་གསུདག་ལ་ང་ཉིད་ཆོས་ཀུན་གཟིགསངའི་ལུགས།།མཉམམེདཞབབའི་དབངཔོ་གཙུག་གིས་མཆོད་ཚོགས།
གཉིས་གངས་རིའིསྒྲིལ་གནསཁམནས།དབབབའིབསྟནདབསྟན་པ་ནམེདཅེས།དངོས་བསརིགསཔའི་དརཚརགས་ཁའིས་ཆོས་ཀྱི་གྲགས་བཙལ།།སྟེབངནམཛདཔའིདགོས
དོནཡོངས་རྫོ་གསབ།།དྲིམིདརིགས་པའི་སྤྱན་ཕྱིས་ལེགས་གཅིགསནས།།གཞུང་དེབདམས་བའི་མཆོག་ཏུ་བདོ་བསམངོད་བག་སྙཁའིཉིམ་པཁ་ལ་འདུད།།རིགས་ལམ་ཕྱིཅས་སྟོང་ལྡན་པས
，
ཆཔར་ཁས་
བཅོསདམརྣམ་འགྲེལ་ངོན་ཤེལ་རྒྱལ་ཚབཞེངས་རབས་ཞེས་བབ་དེའང་དཔེ་
པའི་གནས་ལ་རོལུསཔ་འཅོདཔའཛིབཞཆོས་གྱི་རྒྱལ་མཚན་དཔལ་བཟང་པོའིགསུང་རྒྱན་ལགས། །
རྗེ་བཙུན་གསུང་འབུམ་གྱི་མ་ཕྱིའི་པར་རིས།



དཀར་ཆག །
.................(1)
བ............................(1)
..……....(1)
(24)
..(49)
....... .:(56)
(70)
....(75)
དབུ་མ་ལ་འཇུག་པའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་དཔལ་ ་
བཟང་པོའི་གསུང་ཟིན་བྲིས་སུ་བཀོད་པ།
མཆོད་བརྗོད་དང་བརྩམས་པར་དམ་བཅའ།
དབུ་མ་སྤྱི་བཤད།
དབུ་མ་སྙིང་རྗེ། ་་་་་་་་་་་་་་
དབུ་མ་རིང་སོང་། …....
དབུ་མ་རིགས་གསུམ།
དེ་ཉིད་སྤྱོད་འཇུག་གི་ལུགས་སུ་བསྟན་པ། །
སེམས་བསྐྱེད་གཉིས་པ།
སེམས་བསྐྱེད་གསུམ་པ།
སྒྲིབ་གཉིས་ཀྱི་རྣམ་གཞག་སྤྱིར་བསྟན་པ། .…..
སེམས་བསྐྱེད་ལྔ་པ།་་་་
སེམས་བསྐྱེད་དྲུག་པ། ་
དབུ་མ་དགག་བྱ། ...
དབུ་མ་ཐལ་བཟློག །...….…....
ཆོས་ཅན་མཐུན་སྣང་བ། ….
གཞན་སྐྱེ་བཤད་པ། .....
བདེན་གཉིས།
....(77)
...... (91)
...(94)
....(94)
...(99)
......(112)
.....(118)
...(125)
... (131)



.....……..(149)
.....…….....(166)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དུས་གསུམ།
དབུ་མ་ཆུ་འབབ།
ཚད་འགོག །
རང་རིག་མེད་ཀྱང་དྲན་པ་སྐྱེ་བའི་ཚུལ། ....
དྲང་དོན་དུ་བསྒྲུབ་དགོས་ཀྱི་ལུང་ལ་དཔྱད་པ། ་་་་་
..……......... (177)
.........(198)
......(201)
དབུ་མ་བདག་འགོག
...(204)
.....(214)
རང་ལུགས་ལ་མ་རིག་པ་ངོས་འཛིན་ཚུལ། …...….....
ཀུན་མཁྱེན་ཡེ་ཤེས་ཀྱིས་ཤེས་བྱ་མཁྱེན་ཚུལ།
མཇུག་བྱང་།
---(220)
................(230)
-
2 -



༄༅། །དབུ་མ་ལ་འཇུག་པའི་མཐའ་དཔྱོད་རྗེ་བཙུན་ཆོས་ཀྱི་
རྒྱལ་མཚན་དཔལ་བཟང་པོའི་གསུང་ཟིན་བྲིས་སུ་
བཀོད་པ་བཞུགས་སོ། །
མཆོད་བརྗོད་དང་བརྩམས་པར་དམ་བཅའ། །
རྒྱལ་བ་ཀུན་གྱི་བདག་པོ་རྡོ་རྗེ་འཆང་། །རྒྱལ་བའི་དམ་ཆོས་མཛོད་འཛིན་ཙོང་ཁ་
པ། །སྲས་ཀྱི་ཐུ་བོ་མཁས་གྲུབ་དགེ་ལེགས་དཔལ། །རྣམ་གསུམ་དབྱེར་མེད་ཞབས་ལ་
གུས་ཕྱག་འཚལ། །སྙིགས་དུས་བསྟན་པའི་བདག་པོ་དགེ་འདུན་གྲུབ། །སྲས་ཀྱི་ཐུ་བོ་
ཆོས་འབྱོར་དཔལ་བཟང་དང༌། །འཇམ་དབྱངས་གཉིས་པ་བློ་བཟང་བཤེས་གཉེན་
སོགས། །དངོས་དང་བརྒྱུད་པའི་ཡོངས་འཛིན་རྣམས་ལ་འདུད། །རྒྱལ་བ་གཉིས་པ་བློ་
བཟང་གྲགས་པ་ཡི། །ཞིང་འདིར་བསྟན་པའི་རྒྱལ་མཚན་འཛིན་པ་ལ། །མཁས་པའི་
གཙུག་རྒྱན་ཟླ་མེད་ཆོས་ཀྱི་རྗེ། །བཀའ་དྲིན་ཆེན་པོའི་ཞབས་ལ་གུས་བཏུད་ནས། །
ཟིན་བྲིས་མཁས་པའི་ཡིད་འཕྲོག་འབྲི་བར་བྱ། །ཕྱོགས་ལྷུང་རབ་རིབ་སྐྱོན་གྱིས་མིག་
བསྒྲིབས་པའི། །སྐྱེ་བོ་རྣམས་ལ་དགའ་བ་མི་སྐྱེས་ཀྱང་། །གཟུར་གནས་རྣམ་དཔྱོད་
ལྡན་པས་འདི་མཐོང་ན། །འཛུམ་པའི་མདངས་ཀྱིས་ལྷམ་མེར་འགྱུར་བར་ངེས། །
དབུ་མ་སྤྱི་བཤད། །
དེ་ལ་འདིར། ཐོག་མར། དབུ་མ་ལ་འཇུག་པ་ཞེས་པའི་སྐབས་སུ། མཐའ་དཔྱད་
པ་ལ། ཁ་ཅིག །དབུ་མ་དེ་ལ་གཞི་དབུ་མ། ལམ་དབུ་མ། འབྲས་བུ་དབུ་མ་དང་



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གསུམ་དུ་ཡོད། (༢ན)དང་པོ་ནི། ཟབ་མོ་སྟོང་པ་ཉིད་ལྟ་བུ་ལ་བྱེད། གཉིས་པ་ནི།
སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ལྟ་བུ་ལ་བྱེད། གསུམ་པ་ནི། སྐུ་གསུམ་པོ་
ལྟ་བུ་ལ་བྱེད། ཅེས་གསུངས་པ་མི་འཐད་དེ། སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་ཆོས་ཅན། ཁྱོད་སངས་རྒྱས་འཕགས་པའི་རྒྱུད་ལ་མེད་པར་ཐལ། ཁྱོད་ལམ་དབུ་
མ་ཡིན་པའི་ཕྱིར། རྟགས་ཁས། འདོད་ན་སླ།
གཞན་ཡང་། སྐུ་གསུམ་པོ་འབྲས་བུ་ཤེར་ཕྱིན་ཡིན་པར་ཐལ། དེ་འབྲས་བུ་དབུ་
མ་ཡིན་པའི་ཕྱིར། འདོད་ན། དེ་ཆོས་ཅན། ཤེར་ཕྱིན་ཡིན་པར་ཐལ། འདོད་པའི་ཕྱིར།
གཞན་ཡང་། རྟག་ཆད་ཀྱི་མཐའ་གཉིས་དང་བྲལ་བའི་ཆོས་ཡིན་ན། དབུ་མ་ཡིན་
དགོས་པར་ཐལ། སྐུ་གསུམ་དབུ་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ།
གཞི་གྲུབ་ན། རྟག་ཆད་ཀྱི་མཐའ་གཉིས་དང་བྲལ་བའི་ཆོས་ཡིན་དགོས་པའི་ཕྱིར།
རྟགས་འབུད། གཞན་ཡང་
། དམ་བཅའ་དེ་རྣམས་མི་འཐད་པར་ཐལ། དབུ་མ་ཡིན་
ན། གཞི་དབུ་མ་ཡིན་དགོས་པའི་ཕྱིར། དེར་ཐལ། དེ་ཡིན་ན། རྟག་ཆད་ཀྱི་མཐའ་
གཉིས་དང་བྲལ་བའི་གནས་ལུགས་མཐར་ཐུག་ཡིན་དགོས་པའི་ཕྱིར། རྟགས་འབུད་
བྱས་པ་ལ་མཁས་པ་ཁ་ཅིག །སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཆོས་ཅན།
དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན། དབུ་མ་ཡིན་པར་(༢བ)ཐལ། དོན་
དམ་པའི་ཆོས་མངོན་པ་དང༌། ཟག་མེད་ཀྱི་ཤེས་པའི་གཞི་མཐུན་ཡིན་པའི་ཕྱིར།
དེར་ཐལ། མཛོད་ལས། ཆོས་མངོན་ཤེས་རབ་དྲི་མེད་རྗེས་འབྲང་བཅས། །ཞེས་
གསུངས་པའི་ཕྱིར། ཞེས་གསུངས་ན། ཐལ་འགྱུར་གཉིས་པ་ལ་འདོད་བྱས་པ་ལ། འོ་
ན། དབུ་མ་ཡིན་ན། རྟག་ཆད་ཀྱི་མཐའ་གཉིས་དང་བྲལ་བའི་གནས་ལུགས་མཐར་ཐུག་
ཡིན་མི་དགོས་པར་ཐལ་ལོ། །
ཡོད་མཐའ་དང་མེད་མཐའ་དེ་གང་ཡིན་ཞེ་ན། འདི་ལ་མཁས་པ་ཁ་ཅིག །ཡོད་
-2-



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མཐའ་དེ་ལ། ཡོད་མཐའ་དང༌། ཡོད་པའི་མཐར་འཛིན་གཉིས། དང་པོ་ནི་ཆོས་ཐམས་
ཅད་བདེན་པར་གྲུབ་པ་ལྟ་བུ། གཉིས་པ་ནི། ཆོས་ཐམས་ཅད་བདེན་གྲུབ་ཏུ་འཛིན་
པའི་བློ་ལྟ་བུ། མེད་མཐའ་དེ་ལ། སྒྲོ་འདོགས་ཀྱི་མེད་མཐའ་དང་། སྐུར་འདེབས་ཀྱི་
མེད་མཐའ་གཉིས། དང་པོ་ལ་ཡང་། སྒྲོ་འདོགས་ཀྱི་མེད་མཐའ་དང་། སྒྲོ་འདོགས་ཀྱི་
མེད་པའི་མཐར་འཛིན་གཉིས། དང་པོ་ནི། བདེན་མེད་བདེན་པར་གྲུབ་པ་ལྟ་བུ།
གཉིས་པ་ནི། བདེན་མེད་བདེན་གྲུབ་ཏུ་འཛིན་པའི་བློ་ལྟ་བུ། སྐུར་འདེབས་ཀྱི་མེད་
མཐའ་དེ་ལ། སྐུར་འདེབས་ཀྱི་མེད་མཐའ་དང་། སྐུར་འདེབས་ཀྱི་མེད་པའི་མཐར་
འཛིན་གཉིས། དང་པོ་ནི། ལས་འབྲས་དང༌། སྐྱེ་བ་སྔ་ཕྱི་མེད་པ་ལྟ་བུ། གཉིས་པ་ནི།
དེ་རྣམས་མེད་པར་འཛིན་པའི་བློ་ལྟ་བུ་ལ་བྱེད་གསུངས་པ་མི་འཐད་དེ། དེ་རྣམས་མེད་
པ་ཆོས་ཅན། ཁྱོད་མེད་པར་ཐལ། ཁྱོད་མེད་མཐའ་ཡིན་པའི་ཕྱིར། རྟགས་ཁས།
འདོད་ན་སླ། །
དེ་ལ་སྐྱོན་འཕེན་པ་ཁ་ཅིག །བདེན་མེད་བདེན་པར་གྲུབ་པ་ཆོས་ཅན། ཁྱོད་མེད་
མཐའ་(༣ན)མ་ཡིན་པར་ཐལ། ཁྱོད་ཡོད་མཐའ་ཡིན་པའི་ཕྱིར། ཟེར་ན་མ་ཁྱབ། མ་
གྲུབ་ན། བདེན་མེད་ཆོས་ཅན། ཁྱོད་བདེན་པར་གྲུབ་པ་ཡོད་མཐའ་ཡིན་པར་ཐལ།
ཁྱོད་གཞི་གྲུབ་པའི་ཕྱིར། རྩ་བར་འདོད་ན། བདེན་མེད་བདེན་པར་གྲུབ་པ་མེད་མཐའ་
ཡིན་པར་ཐལ། རྩ་ཤེས་ཊིཀ་ཆེན་ལས། དགག་བྱ་བཀག་པའི་མེད་པ་ཡང་དག་པར་
ཡོད་དོ་ཞེས་འཛིན་ན། དངོས་པོ་མེད་པའི་མཐར་ལྟུང་བ་ཡིན་པའི་ཕྱིར། དེ་འགོག་པ་
ཡང་མེད་མཐའ་འགོག་པའོ། །ཞེས་གསུངས་པའི་ཕྱིར། གཞན་ཡང་། བདེན་མེད་བདེན་
པར་གྲུབ་པ་ཆོས་ཅན། ཁྱོད་མེད་མཐའ་ཡིན་པར་ཐལ། ཁྱོད་སྒྲོ་འདོགས་ཀྱི་མེད་
མཐའ་ཡིན་པའི་ཕྱིར། དེར་ཐལ། རྩ་ ཤེས་ ཊཱིཀ་ཆེན་ ལས། སྔ་མ་ནི་ སྒྲོ་ འདོགས་ ཀྱི་
མེད་མཐའ་འོ། །ཞེས་གསུངས་པའི་ཕྱིར། །
-3-



རྗེ་
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཞན་ཡང་། མྱུ་གུ་རང་བཞིན་གྱིས་གྲུབ་པ་ཕྱིས་རྒྱུན་ཆད་པ་ཆོས་ཅན། ཁྱོད་
མེད་མཐའ་མ་ཡིན་པར་ཐལ། ཁྱོད་ཡོད་མཐའ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། རྩ་ཤེས་ལས། གང་ཞིག་རང་བཞིན་གྱིས་ཡོད་པ། །དེ་ནི་མེད་པ་མིན་པས་
བརྟག །ཅེས་གསུངས་པའི་ཕྱིར། རྩ་བར་འདོད་མི་ནུས་ཏེ། དེ་ཉིད་ལས། སྔོན་བྱུང་ད་
ལྟར་མེད་ཅེས་པ། །དེས་ན་ཆད་པར་ཐལ་བར་འགྱུར། །ཞེས་གསུངས་པའི་ཕྱིར། །
རང་ལུགས་ནི། བདེན་མེད་བདེན་པར་གྲུབ་པ་མེད་མཐའ་དང་། བདེན་མེད་
བདེན་གྲུབ་ཏུ་འཛིན་པའི་བློ་མེད་པའི་མཐའ་འཛིན་དུ་འཇོག་པའི་རྒྱུ་མཚན་ཡོད་དེ།
བདེན་མེད་བདེན་གྲུབ་ཏུ་འཛིན་པའི་བློ་དེས་བཟུང་བ་ལྟར་དུ་གྲུབ་ན། བདེན་མེད་
བདེན་པར་གྲུབ་དགོས། དེ་གྲུབ་ན། ཆོས་ཐམས་ཅད་བདེན་པར་གྲུབ་དགོས། དེ་གྲུབ་
ན། བདེན་མེད་གཏན་མེད་དུ་ཐལ་བའི་གནོད་པ་འབེབས་པའི་རྒྱུ་མཚན་གྱིས་དེ་ལྟར་
བཞག་པ་ཡིན་པའི་ཕྱིར། །
ཡང་ཁ་ཅིག །ཟབ་མོ་སྟོང་(༣བ)པ་ཉིད་དེ་བསྟན་བཅོས་འདིའི་འཇུག་བྱའི་དབུ་
མ་ཡིན་ཟེར་ན། མི་འཐད་དེ། བསྟན་བཅོས་འདིའི་འཇུག་བྱའི་དབུ་མ་ཡིན་ན། དབུ་མའི་
བསྟན་བཅོས་ཡིན་དགོས་པའི་ཕྱིར། རང་འགྲེལ་ལས། དབུ་མའི་བསྟན་བཅོས་ལ་
འཇུག་པར་བྱ་བའི་ཕྱིར། དབུ་མ་ལ་འཇུག་པ་རྩོམ་པར་འདོད་པས། ཞེས་དང་།
མཇུག་ཏུ་ཡང་དབུ་མའི་བསྟན་བཅོས་ལ་འཇུག་པ་འདི་སྦྱར་བ་ཡིན་ནོ། །ཞེས་གསུངས་
པའི་ཕྱིར། །
གཞན་ཡང་། ཊཱིཀ་ཆེན་ལས། རྩ་ཤེས་ལ་བྱ་ཡི། དབུ་མའི་གཞུང་གཞན་དང་དབུ་
མའི་དོན་གཞན་ལ་མི་བྱའོ། །ཞེས་གསུངས་པ་མི་འཐད་པར་ཐལ། ཟབ་མོ་སྟོང་པ་
ཉིད་དབུ་མ་ལ་འཇུག་པ་ཞེས་པའི་འཇུག་བྱའི་དབུ་མ་ཡིན་པའི་ཕྱིར། རྟགས་ཁས། ཁ་
ཅིག །རིན་ཆེན་ཕྲེང་བ་ལ་སོགས་པའི་རིགས་ཚོགས་དྲུག་ཀ་བསྟན་བཅོས་འདིའི་འཇུག་
-4-



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བྱའི་དབུ་མ་ཡིན་ཟེར་ན། ཊིཀ་ཆེན་ལས། དབུ་མའི་གཞུང་གཞན་ལ་མི་བྱའོ། །ཞེས་
གསུངས་པ་མི་འཐད་པར་ཐལ། དམ་བཅའ་དེ་འཐད་པའི་ཕྱིར། །
གཞན་ཡང་། རིན་ཆེན་ཕྲེང་བ་སོགས་བསྟན་བཅོས་འདིའི་འཇུག་བྱའི་དབུ་མ་མ་
ཡིན་པར་ཐལ། རང་འགྲེལ་ལས། རྩ་ཤེས་ཁུངས་སུ་མཛད་པ་ན། དབུ་མ་ལས་ཞེས་
པ་དང་། དབུ་མའི་བསྟན་བཅོས་ལས་ཞེས་མང་དུ་འབྱུང་ཞིང་། རིན་ཆེན་འཕྲེང་བ་
སོགས་ཁུངས་སུ་འདྲེན་པ་ནི། ཇི་སྐད་དུ་རིན་ཆེན་ཕྲེང་བ་ལས་ཞེས་སོགས་རང་མིང་
གིས་སྨོས་ནས་གསུངས་པའི་ཕྱིར།
ཁ་ཅིག །དབུ་མ་རྩ་བ་ཤེས་རབ་ཅེས་པའི་དབུ་མ་དེ་ཟབ་མོ་སྟོང་པ་ཉིད་ལ་བྱེད་
ཟེར་ན། མི་འཐད་དེ། དེ་དབུ་མའི་བསྟན་བཅོས་ལ་བྱེད་རིགས་པའི་ཕྱིར། མ་གྲུབ་ན།
དེར་ཐལ། ཊིཀ་ཆེན་ལས། མ་དྷྱ་མ་ཀའི་སྐད་ཀྱི་བྱིངས་ལས་བརྩམས་ནས། དབུ་
མའི་བསྟན་བཅོས་སམ་དབུ་མའི་གྲུབ་མཐའ་ལ་དབུ་མར་བྱས་པར་ཤེས་རབ་སྒྲོན་
མེར་ཡང་བཤད་(༤ན)པས་ཞེས་གསུངས་པའི་ཕྱིར། བསྟན་བཅོས་འདི་ཆོས་ཅན།
ཁྱོད་ལ་དབུ་མ་རྩ་བ་ཞེས་བརྗོད་པའི་རྒྱུ་མཚན་ཡོད་དེ། དབུ་མའི་བསྟན་བཅོས་ཀུན་
གྱི་ལུས་འཛིན་པའི་གཞི་ལྟ་བུ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེས་
ན་དབུ་མ་ལ་འཇུག་པ་ཞེས་པའི་འཇུག་བྱའི་དབུ་མ་དེ་དབུ་མའི་བསྟན་བཅོས་རྩ་ཤེས་
ལ་བྱེད། དབུ་མ་རྩ་བ་ཤེས་རབ་ཅེས་པའི་དབུ་མ་དེ། དབུ་མའི་བསྟན་བཅོས་ལ་བྱེད།
དབུ་མའི་བསྟན་བཅོས་ཞེས་པའི་དབུ་མ་དེ། དབུ་མ་རྩ་བ་ཤེས་རབ་ལ་བྱེད་པ་ཡིན་
ནོ། །
འཇུག་ཚུལ་ལ་འགྲེལ་བཤད་མཁན་པོ་ན་རེ། རྩ་ཤེར་ཀུན་རྫོབ་དང་། དོན་དམ་
པའི་རང་བཞིན་རྒྱས་པར་མ་བསྟན་ལ། བསྟན་བཅོས་འདིར་དེ་གཉིས་རྒྱས་པར་བསྟན་
པའི་སྒོ་ནས་བསྟན་བཅོས་འདིས་རྩ་བ་ཤེས་རབ་ཀྱི་དགོངས་པ་འགྲེལ་པ། བསྟན་
-5-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བཅོས་འདི་རྩ་བ་ཤེས་རབ་ལ་འཇུག་པའི་དོན་ཡིན་ཞེས་གསུངས། དེ་སྐད་དུ་འགྲེལ་
བཤད་ལས། འདི་ལྟར་དབུ་མའི་བསྟན་བཅོས་སུ་ཀུན་རྫོབ་དང་། དོན་དམ་པའི་རང་
བཞིན་རྒྱས་པར་མ་བརྗོད་ལ། འདིར་རྒྱས་པར་བསྟན་པས། བསྟན་བཅོས་འདིས་དེ་
ལ་འཇུག་པར་འགྱུར་བའི། ཞེས་གསུངས། འདི་འགོག་པ་ལ་ཊིཀ་ཆེན་ལས། དེ་ཁོ་ན་
ཉིད་གཏན་ལ་འབེབས་པའི་རིགས་པའི་རྣམ་གྲངས་ནི། འཇུག་པ་ལས་རྩ་བ་ཤེས་
རབ་ཤིན་ཏུ་རྒྱས་པས་བཤད་པ་དེ་ལེགས་པར་མ་མཐོང་ངོ༌། །ཞེས་གསུངས། འདིའི་
དོན་ནི། རྩ་ཤེར་དོན་དམ་པའི་རང་བཞིན་རྒྱས་པར་མ་བསྟན་ལ། བསྟན་བཅོས་འདིར་
དོན་དམ་པའི་རྣམ་གཞག་རྒྱས་པར་བསྟན་པའི་ཁྱད་པར་མི་འཐད་པར་ཐལ། སྟོང་
ཉིད་གཏན་ལ་འབེབས་པའི་རིགས་པའི་རྣམ་གྲངས་འཇུག་པ་ལས་རྩ་བ་ཤེས་རབ་
ཤིན་ཏུ་རྒྱས་པའི་ཕྱིར། གསལ་བ་འགྲེལ་བཤད་ལ་(༤བ)དངོས། །
འདིའི་ལན་ལ་མཁས་པ་ཁ་ཅིག་ཀུན་མཁྱེན་བློ་རིན་པ། རྩ་ཤེར་ཀུན་རྫོབ་བདེན་པ་
ཡང་རྒྱས་པར་མ་བསྟན། དོན་དམ་བདེན་པ་ཡང་རྒྱས་པར་མ་བསྟན་ཞེས་པའི་དོན་
ཡིན་ན། ཊིཀ་ཆེན་གྱི་དགག་པ་དེ་འཇུག་ལ། བདེན་གཉིས་ཀྱི་རང་ལྡོག་ལ་བསམ་ན།
ཊིཀ་ཆེན་གྱི་དགག་པ་དེ་མི་འཇུག་སྟེ། བདེན་གཉིས་ཀྱི་རྣམ་གཞག་སྟོན་པ་རྩ་ཤེས་
ལས་འཇུག་པ་རྒྱས་པའི་ཕྱིར། ཞེས་གསུངས་པ་དེ་ཡང་མི་མཐད་དེ། བདེན་གཉིས་ཀྱི་
རང་ལྡོག་ལ་འཁྲིས་པའི་བཤད་པ་སྐབས་འདིར་འོང་དོན་མེད་པའི་ཕྱིར། བདེན་གཉིས་
ཀྱི་རྣམ་གཞག་སྟོན་པ་རྩ་ཤེས་ལས་འཇུག་པ་རྒྱས་ན། དོན་དམ་བདེན་པའི་རྣམ་གཞག་
སྟོན་པ་ཡང་རྩ་ཤེས་ལས་འཇུག་པ་རྒྱས་དགོས་པའི་ཕྱིར། །
བྱས་པ་ལ་ཁོ་ན་རེ། བདེན་གཉིས་ཀྱི་རྣམ་གཞག་སྟོན་པ་རྩ་ཤེས་ལས་འཇུག་པ་
རྒྱས་པར་ཐལ། རྩ་ཤེར་བདེན་གཉིས་ཀྱི་རྣམ་གཞག་རྒྱས་པར་མ་བསྟན། འཇུག་པར་
བདེན་གཉིས་ཀྱི་རྣམ་གཞག་རྒྱས་པར་བསྟན་པའི་ཕྱིར། ཟེར་ན་མ་ཁྱབ། དང་པོ་མ་



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གྲུབ་ན། རྩ་ཤེར་ཀུན་རྫོབ་ཀྱི་རྣམ་གཞག་རྒྱས་པར་བསྟན་པར་ཐལ། མ་གྲུབ་པ་དེའི་
ཕྱིར། འདོད་མི་ནུས་ཏེ། ཀུན་རྫོབ་མིང་རྐྱང་ཙམ་གྱིས་འཇོག་ཚུལ་ནི། ཚིག་གསལ་དུ་
དབུ་མ་ལ་འཇུག་པར་ཞལ་འཕངས་མཛད་པའི་ཕྱིར། ཀུན་རྫོ་བ་རྒྱ་ཆེ་བའི་ལམ་གྱི་
རིམ་པ་ཡང་རྩ་ཤེར་རྒྱས་པར་མ་བསྟན་པའི་ཕྱིར། རང་ལུགས་ནི། བསྟན་བཅོས་འདི་
ཆོས་ཅན། དབུ་མ་ལ་འཇུག་པ་ཞེས་བརྗོད་པའི་རྒྱུ་མཚན་ཡོད་དེ། དབུ་མ་རྩ་བ་ཤེས་
རབ་ལ་ཟབ་པ་དང༌། རྒྱ་ཆེ་བ་གཉིས་ཀྱི་སྒོ་ནས་འཇུག་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། བསྟན་བཅོས་འདི་ཆོས་ཅན། དབུ་མ་རྩ་བ་ཤེས་རབ་ལ་ཟབ་པའི་སྒོ་
ནས་འཇུག་སྟེ། རང་བཞིན་གྱིས་གྲུབ་པ་ཐ་སྙད་དུ་མེད་པར་བསྟན་པའི་སྒོ་ནས་རྩ་
ཤེའི་དགོངས་པ་དབུ་མ་བ་གཞན་དང༌། སེམས་ཙམ་པ་སོགས་(༥ན)དང་ཐུན་མོང་མ་
ཡིན་པར་འགྲེལ་བར་བྱེད་པའི་ཕྱིར། །
དེ་ཆོས་ཅན། དབུ་མ་རྩ་བ་ཤེས་རབ་ལ་རྒྱ་ཆེ་བའི་སྒོ་ནས་འཇུག་སྟེ། སོ་སོ་སྐྱེ་
བོའི་སའི་ཆོས་གསུམ། འཕགས་པ་སློབ་པའི་ས་བཅུ། འབྲས་བུའི་ས་དང་། ས་ལྔ་པ་
དང༌། དྲུག་པའི་གོ་རིམ་གྱིས་བསམ་གཏན་གྱི་ངོ་བོ་ཞི་གནས་ལ་བརྟེན་ནས་བདག་
མེད་པ་གཉིས་ཀྱི་དེ་ཁོ་ན་ཉིད་ལ། སོ་སོར་རྟོགས་པའི་ཤེས་རབ་ཀྱིས་དཔྱོད་པའི་ལྷག་
མཐོང་སྒོམ་ཚུལ་སོགས་ལ་འཕགས་པའི་གཞུང་གཞན་གྱི་མན་ངག་གིས་ཁ་བསྐངས་
ཏེ་རྩ་ཤེས་དགོངས་པ་འགྲེལ་བའི་ཕྱིར། །
བྱས་པ་ལ་ཁོ་ན་རེ། རྩ་ཤེས་རྒྱ་ཆེ་བའི་ལམ་བསྟན་པར་ཐལ། བསྟན་བཅོས་འདི་
རྩ་ཤེས་ལ་རྒྱ་ཆེ་བའི་སྒོ་ནས་འཇུག་པའི་ཕྱིར། འདོད་མི་ནུས་ཏེ། རྩ་ཤེས་རྒྱ་ཆེ་བའི་
ལམ་གྱི་རིམ་པ་དངོས་སུ་ཡང་མ་བསྟན། ཤུགས་ལ་ཡང་མ་བསྟན་པའི་ཕྱིར་ཟེར་ན།
འདིའི་ལན་ལ་མཁས་པ་ཁ་ཅིག །རྩ་ཤེས་རྒྱ་ཆེ་བའི་ལམ་གྱི་རིམ་པ་བསྟན་བྱའི་གཙོ་
བོར་བསྟན་པ་མ་ཡིན་ཏེ། རིན་ཆེན་འཕྲེང་བའི་དར་ཊཱིཀ་ལས། གཏན་ལ་དབབ་བྱའི་



Om
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཙོ་བོའི་དབང་དུ་བྱས་པ་ཡིན་གྱི། གཞན་དུ་ན་རྩ་བ་ཤེས་རབ་ཀྱིས་ཀྱང་། ཐེག་པ་
ཆེན་པོའི་ལམ་གྱི་རིམ་པ་རྒྱས་པར་སྟོན་པར་དབུ་མ་ལ་འཇུག་པས་བསྒྲུབས་པའི་ཕྱིར།
ཞེས་གསུངས་པའི་ཕྱིར། ཟེར་ན། རྩ་བར་མ་ཁྱབ་སྟེ། ཊཱིཀ་ཆེན་ལས། རྩ་ཤེས་ལས་
ཟབ་མོའི་ཕྱོགས་མ་གཏོགས་པ་རྒྱ་ཆེ་བའི་ཐེག་ཆེན་གྱི་ཁྱད་ཆོས་མ་བསྟན་ཀྱང་། གཞུང་
དེ་ནི་ཐེག་པ་ཆེ་ཆུང་གཉིས་ཀྱི་ནང་ནས། ཐེག་པ་ཆེན་པོའི་དབང་དུ་མཛད་པ་ཡིན་ཏེ།
རིགས་པའི་རྣམ་གྲངས་མཐའ་ཡས་པས་ཆོས་ཀྱི་བདག་མེད་རྒྱས་པར་བསྟན་པ་ནི། ཐེག་
པ་ཆེན་པོའི་གདུལ་བྱ་ཁོ་ནའི་དབང་དུ་མཛད་པའི་ཕྱིར་དང་། རྩ་ཤེར་ཡང་དེ་བཞིན་དུ་
གསུངས་པའི་ཕྱིར་རོ། །ཞེས་དང་། ཡང་ཊིཀ་ཆེན་ལས། གཞུང་འདིར་ལྟ་བ་ལས་མ་
(༥བ)གཏོགས་པའི་ཐེག་ཆེན་གྱི་ཁྱད་ཆོས་མ་བསྟན་ཀྱང་། ཆོས་ཀྱི་བདག་མེད་རྒྱས་
པར་བསྟན་པས་ཆེད་དུ་བྱ་བའི་གདུལ་བྱ་ལ་ཁྱད་པར་ཡོད་དོ་ཞེས་གསུངས་པ་མི་
འཐད་པར་ཐལ། རྩ་བ་ཤེས་རབ་ཀྱིས་རྒྱ་ཆེ་བའི་ལམ་གྱི་རིམ་པ་བསྟན་པའི་ཕྱིར།
རྟགས་ཁས། །
བྱས་པ་ལ་ཁོ་ན་རེ། རྩ་ཤེར་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། གང་
ཞིག་ཐུགས་བརྩེས་ཉེར་བཟུང་ནས། །ལྟ་བ་ཐམས་ཅད་སྤངས་པའི་ཕྱིར། །དམ་པའི་ཆོས་
ནི་སྟོན་མཛད་པ། །གོ་ཏམ་དེ་ལ་ཕྱག་འཚལ་ལོ། །ཞེས་པ་འདིས་རྒྱ་ཆེ་བའི་ལམ་གྱི་
རིམ་པ་བསྟན་པའི་ཕྱིར། དེར་ཐལ། འདིས་བརྩེ་བ་སྙིང་རྗེ་ཆེན་པོ་བསྟན་པའི་ཕྱིར།
ཟེར་ན་མ་ཁྱབ། གཞན་ཡང་། རྩ་ཤེར་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ།
མངོན་རྟོགས་རྒྱན་ལས་ཟབ་པའི་ལམ་གྱི་རིམ་པ་བསྟན་པའི་ཕྱིར། དེར་ཐལ། དེ་ལས་
སྟོང་ཉིད་བསྟན་པའི་ཕྱིར། དེར་ཐལ། དེ་ལས་ཐེག་ཆེན་སྒྲུབ་པའི་རྟེན་རང་བཞིན་
གནས་རིགས་བསྟན་པའི་ཕྱིར་ཏེ། དེ་ལས་རྣམ་མཁྱེན་མཚོན་བྱེད་ཀྱི་ཆོས་བཅུ་བསྟན་
པའི་ཕྱིར། ཟེར་ན། རྩ་བར་མ་ཁྱབ། །



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡང་ཁོ་ན་རེ། རྩ་ཤེར་རྒྱ་ཆེ་བའི་ལམ་གྱི་རིམ་པ་བསྟན་པར་ཐལ། དེ་ལས་མངོན་
པར་རྟོགས་པ་བརྒྱད་བསྟན་པའི་ཕྱིར། དེར་ཐལ། ཡུམ་རྒྱས་འབྲིང་བསྡུས་གསུམ་
ལས་མངོན་པར་རྟོགས་པ་བརྒྱད་བསྟན་པ་གང་ཞིག །དེ་གཉིས་རྩ་འགྲེལ་ཡིན་པའི་
ཕྱིར་ཟེར་ན་མ་ཁྱབ་སྟེ། རྩ་བ་ཤེས་རབ་ཀྱིས་ཡུམ་རྒྱས་འབྲིང་བསྡུས་གསུམ་གྱི་དངོས་
བསྟན་གྱི་ཆ་འགྲེལ་པ་ཡིན་གྱི། སྦས་དོན་མངོན་རྟོགས་ཀྱི་ཆ་འགྲེལ་བ་མ་ཡིན་པའི་ཕྱིར། །
ཡང་ཁོ་ན་རེ། རྩ་ཤེས་ཐེག་ཆེན་གྱི་བསྟན་བཅོས་སུ་འཇོག་བྱེད་གཅིག་མེད་
པར་ཐལ། དེས་སྟོང་ཉིད་བསྟན་པའི་ཆ་ནས་ཀྱང་ཐེག་ཆེན་གྱི་བསྟན་བཅོས་སུ་འཇོག་
མི་ནུས། དེ་ལས་རྒྱ་ཆེ་བའི་ལམ་གྱི་རིམ་པ་བསྟན་པའི་(༦ན)ཕྱིར། རྟགས་ཕྱི་མ་ཁས།
དང་པོ་མ་གྲུབ་ན། དེར་ཐལ། ཐེག་དམན་གྱི་སྡེ་སྣོད་ལས་སྟོང་ཉིད་བསྟན་པའི་ཕྱིར།
དེར་ཐལ། ཐེག་དམན་ཐུན་མོང་མ་ཡིན་པའི་སྡེ་སྣོད་ལས་སྟོང་ཉིད་བསྟན་པའི་ཕྱིར་ཏེ།
འཁོར་ལོ་དང་པོའི་མདོས་སྟོང་ཉིད་བསྟན་པའི་ཕྱིར། ཟེར་ན། རྩ་བར་མ་ཁྱབ་སྟེ། རྩ་
ཤེས་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྒྱས་པར་
སྟོན་པའི་བསྟན་བཅོས་ཡིན་པའི་ཆ་ནས། རྩ་ཤེས་ཐེག་ཆེན་གྱི་བསྟན་བཅོས་སུ་འཇོག་
རིགས་པའི་ཕྱིར། །
ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པའི་སྐབས་སུ། མཐའ་
དཔྱད་པ་ལ། ཁ་ཅིག །ཉན་ཐོས་དང་རང་སངས་རྒྱས་འབྲིང་པོ་རང་སངས་རྒྱས་རྣམས་
ཆོས་ཅན། རྒྱུ་མེད་དང་མི་མཐུན་པའི་རྒྱུ་ལས་བྱུང་བ་མིན་ཏེ། ཐུབ་པའི་དབང་པོའི་
གསུང་ལས་འཁྲུངས་པའི་ཕྱིར། ཟེར་ན། རང་སངས་རྒྱས་དེ་སངས་རྒྱས་འབྲིང་པོ་ཡིན་
པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། སངས་རྒྱས་ཡིན་
པར་ཐལ། འདོད་པའི་ཕྱིར། དེ་ལ་ཁྱབ་པ་ཡོད་པར་ཐལ། ཐེག་པ་འབྲིང་པོ་ཡིན་
ན། ཐེག་པ་ཡིན་པའི་ཁྱབ་པའི་ཕྱིར། གཞན་ཡང༌། བྱང་ཆུབ་སེམས་དཔའ་སངས་རྒྱས་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཆེན་པོ་ཡིན་པར་ཐལ། རང་སངས་རྒྱས་འབྲིང་པོ་ཡིན་པའི་ཕྱིར། འདོད་ན། དེ་ཆོས་
ཅན། སངས་རྒྱས་ཡིན་པར་ཐལ། འདོད་པའི་ཕྱིར། ད་
བྱས་པ་ལ་ཁོ་ན་རེ། ཡུམ་འབྲིང་པོ་ཡིན་ན། ཡུམ་ཡིན་དགོས་པར་ཐལ། ཐེག་པ་
འབྲིང་པོ་ཡིན་ན་ཐེག་པ་ཡིན་དགོས་པའི་ཕྱིར། དེར་ཐལ། སངས་རྒྱས་འབྲིང་པོ་ཡིན་
ན། སངས་རྒྱས་ཡིན་པས་ཁྱབ་པའི་ཕྱིར། ཟེར་ན་མི་མཚུངས་སོ། །ཡང་ཁོ་ན་རེ། རང་
སངས་རྒྱས་ནི་སངས་རྒྱས་འབྲིང་པོ་ཡིན་པར་ཐལ། ཉན་ཐོས་སངས་རྒྱས་འབྲིང་
རྣམས་(༦བ)ཐུབ་དབང་སྐྱེས་ཞེས་པ་འདི་སྒྲ་ཇི་བཞིན་དུ་ཁས་ལེན་དུ་རུང་བའི་ཕྱིར།
དེར་ཐལ། གཞུང་དེ་དབུ་མ་འཇུག་པའི་རང་གཞུང་རྣམ་དག་ཡིན་པའི་ཕྱིར། དེར་ཐལ།
དེ་འདྲའི་དབུ་མ་འཇུག་པའི་རང་གཞུང་རྣམ་དག་གཅིག་ཡོད་པའི་ཕྱིར། ཟེར་ན་མ་
ཁྱབ་སྟེ། སངས་རྒྱས་ཀྱི་སྐད་དོད་ཏ་ཏཱ་བུདྡྷ་ཞེས་པ། དེ་ཁོ་ན་ཉིད་དུ་ཁོང་དུ་ཆུད་པ་
དང༌། པད་འདབ་རྒྱས་པ་དང་། གཉིད་སད་པ་སོགས་དུ་མ་ལ་འཇུག་པས། སངས་
རྒྱས་ཁོ་ན་ལ་བསྒྱུར་མི་དགོས་ལ། སྐབས་འདིར་དེ་ཁོ་ན་ཉིད་ཁོང་དུ་ཆུད་པ་ལ་འཇུག་
པའི་དབང་དུ་བྱས་ནས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས་ཞེས་
འགྱུར་མ་དག་སྟེ། ཉན་ཐོས་དེ་ཉིད་རྟོགས་འབྲིང་ཐུབ་དབང་སྐྱེས་ཞེས་བསྒྱུར་རིགས་
པའི་ཕྱིར། ཁ་ཅིག་ཊཱིཀ་ཆེན་ལས། གཞུང་གཞན་ལས་མཆོད་བརྗོད་ཀྱི་ཡུལ་དུ་མཛད་
པའི་ཉན་རང་གཉིས་མཆོད་བརྗོད་ཀྱི་ཡུལ་དུ་མ་བཀོད་པར་མ་ཟད་ཅེས་གསུངས་པའི་
གཞུང་གཞན་དེ། ཐེག་དམན་གྱི་སྡེ་སྣོད་ལ་བྱེད་ཟེར་བ་མི་འཐད་དེ། ཤེས་བྱ་ཆོས་
ཅན། ཐེག་ཆེན་གྱི་སྡེ་སྣོད་ལས་ཉན་རང་ལ་མཆོད་བརྗོད་མ་མཛད་པ་དང་། ཐེག་
དམན་གྱི་སྡེ་སྣོད་དུ་ཉན་རང་ལ་མཆོད་བརྗོད་མཛད་པའི་ཁྱད་པར་འཐད་པར་ཐལ།
དམ་བཅའ་འཐད་པའི་ཕྱིར། འདོད་ན། སངས་རྒྱས་ཀུན་ལ་ཕྱག་འཚལ་ལོ། །དྲང་སྲོང་
ལྷ་མིག་ལྡན་པ་ཡི། །བྱང་ཆུབ་སེམས་དཔའ་རྣམས་དང་ཡང་། ཉན་ཐོས་རྣམས་ལ་
- 10 -



OmAK
དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཕྱག་འཚལ་ལོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། །
དེས་ན། དེའི་གཞུང་དེ་མངོན་རྟོགས་རྒྱན་ལ་བྱེད་པ་ཡིན་ནོ། །བྱས་པ་ལ་ཁོ་ན་
རེ། མངོན་རྟོགས་རྒྱན་དུ་ཉན་རང་ལ་མཆོད་བརྗོད་མཛད་པར་ཐལ། དམ་བཅའ་འཐད་
པའི་ཕྱིར། འདོད་ན། (༧ན)མངོན་རྟོགས་རྒྱན་དུ་ཉན་རང་ལ་མཆོད་བརྗོད་ དངོས་ སུ་
མཛད་པར་ཐལ། འདོད་པའི་ཕྱིར། ཟེར་ན་མ་ཁྱབ་སྟེ། མངོན་རྟོགས་རྒྱན་དུ་ཉན་
རང་ལ་མཆོད་བརྗོད་དངོས་སུ་མཛད་པར་ཐལ། མངོན་རྟོགས་རྒྱན་དུ་ཉན་རང་དགྲ་
བཅོམ་གྱི་རྒྱུའི་གཙོ་བོ་ཐེག་དམན་གྱི་གཞི་ཤེས་ལ་མཆོད་བརྗོད་མཛད་པའི་ཕྱིར། །
ཁྱབ་སྟེ། རང་འགྲེལ་ལས། རྒྱུ་ལ་མཆོད་པར་བརྗོད་པས་ཀྱང་འབྲས་བུ་ལ་མཆོད་པ་
དོན་གྱིས་འཕངས་པར་དགོངས་ཏེ་ཞེས་གསུངས་པའི་ཕྱིར། ཡང་ཁ་ཅིག །དབུ་མ་
འཇུག་པར། སངས་རྒྱས་དང་བྱང་སེམས་ལ་མཆོད་བརྗོད་མ་མཛད་ཟེར་ན། དབུ་མ་
འཇུག་པར་སངས་རྒྱས་དང་བྱང་སེམས་ལ་མཆོད་བརྗོད་མཛད་པར་ཐལ། དེར་སངས་
རྒྱས་དང་བྱང་སེམས་ཀྱི་རྒྱུའི་གཙོ་བོ་སྙིང་རྗེ་ཆེན་པོ་ལ་མཆོད་བརྗོད་མཛད་པའི་ཕྱིར།
ཁྱབ་སྟེ། རང་འགྲེལ་ལས། རྒྱུ་ལ་མཆོད་པར་བརྗོད་པས་ཀྱང་ཞེས་སོགས་གསུངས་
པའི་ཕྱིར། ད་
ཐོས་སྒྲོགས་ཀྱི་དོན་འཆད་པ་ལ། དམ་ཆོས་པད་མ་དཀར་པོ་ལས། མགོན་པོ་དེ་
རིང་བདག་ཅག་ཉན་ཐོས་གྱུར། །ཞེས་སོགས་ཤོ་ལོ་ཀ་གཅིག་གསུངས། འདིའི་དོན་
ལ། འགྲེལ་བཤད་མཁན་པོ་ན་རེ། ཉན་ཐོས་དགྲ་བཅོམ་པ་ཐོས་སྒྲོག་པ་ཞེས་བརྗོད་
པའི་རྒྱུ་མཚན་ཡོད་དེ། བྱང་ཆུབ་དམ་པ་ཡང་དག་པར་རྫོགས་པའི་བྱང་ཆུབ་གཞན་
ལས་ཐོས་པར་བྱེད་ཅིང་། ཟད་མི་སྐྱེ་ཤེས་པའི་མཚན་ཉིད་ཅན་གྱི་ཉན་ཐོས་ཀྱི་བྱང་
ཆུབ་གཞན་ལ་སྟོན་པར་བྱེད་པས་དེ་ལྟར་བརྗོད་པའི་ཕྱིར། དེས་ན་བྱང་ཆུབ་སྔ་མ་ཐེག་
ཆེན་གྱི་བྱང་ཆུབ་དང་། བྱང་ཆུབ་ཕྱི་མ་ཉན་ཐོས་ཀྱི་བྱང་ཆུབ་ལ་བྱེད་པ་ཡིན་ནོ། །ཞེས་
- 11 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གསུངས། དེ་ལྟར་ཡང་། འགྲེལ་བཤད་ལས། བྱང་ཆུབ་པ་ཡི་ཞེས་པ་ནི། འདིར་ཟད་
པ་དང་མི་སྐྱེ་བའི་མཚན་ཉིད་ཅན་གྱི་ཉན་ཐོས་ཀྱི་བྱང་ཆུབ་ལ་ཟེར་བས་དེའི་ཕྱིར།
འདིར་དམ་པའི་སྒྲ་མ་སྨོས་སོ། །ཞེས་གསུངས་པའི་ཕྱིར།
འདི་འགོག་པ་ལ། ཊིཀ་ཆེན་ལས། ཁ་ཅིག །རྐང་པ་གསུམ་ལ་(༧བ)དམ་པའི་
སྒྲ་མེད་པས་བྱང་ཆུབ་སྔ་མ་ནི་ཐེག་ཆེན་གྱི་དང༌། ཕྱི་མ་ནི་ཉན་ཐོས་ཀྱི་བྱང་ཆུབ་བོ་
ཞེས་ཟེར་མོད་ཀྱང་། དང་པོ་ནི། ཐེག་ཆེན་གྱི་བྱང་ཆུབ་དང་། གཉིས་པ་ནི། བྱང་ཆུབ་
དེར་བགྲོད་པའི་ལམ་ལ་བྱེད་པ་འགྲེལ་པའི་དགོངས་པའོ། །ཞེས་གསུངས་པའི་ཕྱིར།
འདིའི་དོན་ནི། འགྲེལ་བཤད་ཀྱི་ལུགས་དེ་མི་འཐད་པར་ཐལ། བྱང་ཆུབ་སྔ་མ་ནི་ཐེག་
ཆེན་གྱི་བྱང་ཆུབ་དང་། གཉིས་པ་དེར་བགྲོད་པའི་ལམ་ལ་བྱེད་པ་འགྲེལ་པའི་དགོངས་
པ་ཡིན་པའི་ཕྱིར། རང་འགྲེལ་ལས་ཡང་ན་འབྲས་བུའི་མཆོག་གམ་བླ་ན་མེད་པ་ཡང་
དག་པར་རྫོགས་པའི་སངས་རྒྱས་ཀྱི་ལམ་དེ་བཞིན་གཤེགས་པ་རྣམས་ལས་ཐོས་ནས་
དོན་དུ་གཉེར་བ་རྣམས་ལ་སྒྲོག་པར་བྱེད་པ་ཉན་ཐོས་དག་སྟེ། དམ་པའི་ཆོས་པདྨ་
དཀར་པོའི་མདོ་ལས། མགོན་པོ་དེ་རིང་བདག་ཅག་ཉན་ཐོས་གྱུར་ཞེས་སོགས་
གསུངས་པའི་ཕྱིར། རང་ལུགས་ལ་ལུང་དེའི་དོན་ནི་ཐེག་པ་ཆུང་ངུ་དགྲ་བཅོམ་པ་ཆོས་
ཅན། ཁྱོད་ལ་ཐོས་སྒྲོག་པ་ཞེས་བརྗོད་པའི་རྒྱུ་མཚན་ཡོད་དེ། བྱང་ཆུབ་སྔ་མ་ཐེག་
ཆེན་གྱི་བྱང་ཆུབ་དང་། བྱང་ཆུབ་ཕྱི་མ་བྱང་ཆུབ་དེར་བགྲོད་པའི་ལམ་གཞན་ལས་ཐོས་
ནས། དེ་དོན་དུ་གཉེར་བའི་ཐེག་ཆེན་གྱི་རིགས་ཅན་རྣམས་ལ་སྒྲོག་པར་བྱེད་པས་ན་
དེ་ལྟར་བརྗོད་པའི་ཕྱིར། རང་འགྲེལ་ལས། དེ་དག་ནི་བསོད་ནམས་དང་ཡེ་ཤེས་གོང་
དུ་འཕེལ་བའི་ཞེས་སོགས་ཀྱི་དོན་ལ་ཁ་ཅིག །རང་སངས་རྒྱས་དེ་ལ། སངས་རྒྱས་
འབྲིང་པོ་ཞེས་བརྗོད་པའི་རྒྱུ་མཚན་ཡོད་དེ། ཉན་ཐོས་ལས་ལྷག་ཅིང་། རྫོགས་པའི་
སངས་རྒྱས་ལས་དམན་པའི་ཕྱིར། དེ་ཉན་ཐོས་ལས་ལྷག་པ་ཡིན་ཏེ། རང་རྒྱལ་དགྲ་
- 12 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བཅོམ་གྱིས་གཟུང་རྟོག་སྤངས་ལ། ཉན་ཐོས་དགྲ་བཅོམ་གྱིས་དེ་མ་སྤངས་པའི་ཕྱིར།
ཞེས་ཟེར་ན། དེ་མི་འཐད་པར་ཐལ། ཉན་ཐོས་དགྲ་བཅོམ་གྱིས་གཟུང་རྟོག་སྤངས་
པའི་ཕྱིར། དེར་ཐལ། དེས་བདེན་འཛིན་(༨ན)སྤངས་པའི་ཕྱིར། དེར་ཐལ།
འཕགས་པ་ཡིན་ན། ཆོས་ཐམས་ཅད་རང་བཞིན་གྱིས་མེད་པར་རྟོགས་པས་ཁྱབ་པའི་
ཕྱིར། ་་་་་་་
ཁ་ཅིག །རང་སངས་རྒྱས་ཐེག་པ་འབྲིང་པོའི་གང་ཟག་ཡིན་ཏེ། ཉན་ཐོས་ལས་
ཁྱད་པར་དུ་འཕགས་ཤིང་བྱང་སེམས་ལས་དམན་པའི་ཕྱིར། རྟགས་ཕྱི་མ་གྲུབ་སྟེ།
རང་རྒྱལ་རྣམས་ལས་རང་ལམ་དུ་ཚོགས་གཉིས་རླབས་པོ་ཆེ་དང་། སེམས་ཅན་ཐམས་
ཅད་ལ་དུས་ཐམས་ཅད་དུ་འཇུག་པའི་ཐུགས་རྗེ་ཆེན་པོ་དང་། དེ་ལ་བརྟེན་ནས་རང་
ལམ་དུ་རྣམ་མཁྱེན་ཐོབ་པ་མེད་པའི་ཕྱིར། ཟེར་ན། མི་འཐད་དེ། རང་འགྲེལ་ལས།
ཡང་དག་པར་རྫོགས་པའི་སངས་རྒྱས་རྣམས་ལས་དམན་པའི་ཕྱིར་ན་འབྲིང་ངོ༌། །
ཞེས་གསུངས་ཤིང་། བྱང་ཆུབ་སེམས་དཔའ་ལས་དམན་པའི་ཕྱིར་ན་འབྲིང་ངོ༌། །ཞེས་
མ་གསུངས་པའི་ཕྱིར་དང༌། དེ་ལྟ་བུའི་གཞུང་དེ་རང་རྒྱལ་རྫོགས་པའི་སངས་རྒྱས་
ལས་དམན་པའི་རྒྱུ་མཚན་འཆད་བྱེད་ཡིན་གྱི་བྱང་ཆུབ་སེམས་དཔའ་ལས་དམན་པའི་
རྒྱུ་མཚན་འཆད་བྱེད་མ་ཡིན་པའི་ཕྱིར་རོ། །
ཁ་ཅིག །ཉན་རང་གི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་མེད་ཟེར་ན།
དེ་ཡོད་པར་ཐལ། དེའི་རྒྱུད་ལ་བསོད་ནམས་དང་ཡེ་ཤེས་ཀྱི་ཚོགས་ཕལ་པ་ཡོད་པའི་
ཕྱིར། དེར་ཐལ། ཊཱིཀ་ཆེན་ལས། དོན་དེ་མ་ཚང་བ་གཉིས་ནི་ཚོགས་ཕལ་པའོ། །ཞེས་
གསུངས་པའི་ཕྱིར། བྱས་པ་ལ་ཁོ་ན་རེ། རང་འགྲེལ་ལས། བསོད་ནམས་དང་ཡེ་ཤེས་
ཀྱི་ཚོགས་དང་། ཐུགས་རྗེ་ཆེན་པོ་དང་རྣམ་པ་ཐམས་ཅད་མཁྱེན་པ་ལ་སོགས་པ་མེད་
པས་ཡང་དག་ པར་ རྫོགས་པའི་སངས་རྒྱས་རྣམས་ལས་དམན་པའི་ ཕྱིར་ན་འབྲིང་
- 13 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ངོ༌། །ཞེས་གསུངས་པ་མི་འཐད་པར་ཐལ། རང་རྒྱལ་འཕགས་པའི་རྒྱུད་ལ་བསོད་
ནམས་དང་ཡེ་ཤེས་ཀྱི་ཚོགས་ཡོད་པའི་ཕྱིར་ན། མ་ཁྱབ་སྟེ། དེ་རང་ལམ་ལས་ཚོགས་
གཉིས་(༨བ)གོམས་པ་མཐར་ཕྱིན་པ་མེད་པའི་དོན་ཡིན་པའི་ཕྱིར། དེར་ཐལ། དེ་
རྫོགས་པའི་སངས་རྒྱས་ལས་དམན་པའི་རྒྱུ་མཚན་འཆད་པའི་སྐབས་ཡིན་པའི་ཕྱིར།
ཡང་ཁོ་ན་རེ། རང་རྒྱལ་གྱི་རྒྱུད་ཀྱི་བསོད་ནམས་ཀྱི་ཚོགས་ཆོས་ཅན། གཙོ་བོར་གཟུགས་
སྐུའི་ལག་རྗེས་འཇོག་བྱེད་ཡིན་པར་ཐལ། སེམས་ཅན་གྱི་རྒྱུད་ཀྱི་བསོད་ནམས་ཀྱི་
ཚོགས་ཡིན་པའི་ཕྱིར། ཁྱབ་སྟེ། བསོད་ནམས་ཞེས་བྱའི་ཚོགས་ཀྱང་དེ་དག་ཉིད། །
སངས་རྒྱས་གཟུགས་ཀྱི་བདག་ཉིད་སྐུ་ཡི་རྒྱུ། །ཞེས་གསུངས་པའི་ཕྱིར་ན་མ་ཁྱབ་སྟེ།
དེ་ཐེག་ཆེན་གྱི་ཚོགས་གཉིས་ལ་དཔྱོད་པའི་སྐབས་ཡིན་པའི་ཕྱིར། གཞན་ཡང་། དྲིན་
ལན་བསབ་པའི་མདོ་ལས། རང་སངས་རྒྱས་རྣམས་ནི་བསྐལ་པ་ཆེན་པོ་བརྒྱས་མཐར་
ཕྱིན་པར་འགྱུར་རོ། །ཞེས་གསུངས་པ་མི་འཐད་པར་ཐལ། བསེ་རུ་ལྟ་བུའི་རང་རྒྱལ་
དགྲ་བཅོམ་གྱི་གོ་འཕང་ཐོབ་པ་ལ་བསྐལ་པ་བརྒྱར་ཚོགས་གསོག་མི་དགོས་པའི་ཕྱིར།
མ་གྲུབ་ན། དེ་ཆོས་ཅན། རང་རྒྱལ་སློབ་པའི་རྒྱུད་ལ་བསོད་ནམས་དང་ཡེ་ཤེས་ཀྱི་
ཚོགས་ཡོད་པར་ཐལ། མ་གྲུབ་པ་དེའི་ཕྱིར། ཡང་ཁ་ཅིག །བསེ་རུ་ལྟ་བུའི་རང་རྒྱལ་
གྱིས་བསྐལ་པ་བརྒྱར་ཚོགས་གསོག །ཚོགས་སྤྱོད་ཀྱི་རང་རྒྱལ་གཉིས་དུས་ངེས་མེད་
དུ་ཚོགས་གསོག་ཟེར་ན། ཤེས་བྱ་ཆོས་ཅན། རང་རྒྱལ་དགྲ་བཅོམ་པའི་གོ་འཕང་ཐོབ་
པ་ལ་བསྐལ་པ་བརྒྱར་ཚོགས་གསོག་མི་དགོས་པར་ཐལ། དམ་བཅའ་འཐད་པའི་
ཕྱིར། འདོད་ན། བསྐལ་པ་བརྒྱར་ལམ་ལ་གོམས་པ་སྲིང་ནུས་པ་དེ། རང་རྒྱལ་
ཉན་ཐོས་ལས་ཁྱད་པར་དུ་འཕགས་པའི་འཕགས་ཆོས་སུ་བཤད་པ་མི་འཐད་པར་ཐལ།
ཚོགས་སྤྱོད་ཀྱིས་རང་རྒྱལ་དགྲ་བཅོམ་གྱི་གོ་འཕང་ཐོབ་པ་ལ་བསྐལ་པ་བརྒྱར་ཚོགས་
གསོག་མི་དགོས་པའི་ཕྱིར། རྟགས་དོན་གྱིས་ཁས། འདོད་ན། ཊིཀ་ཆེན་དང་འགལ་
- 14 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ལོ། །
བྱས་པ་ལ་ཁོ་ན་རེ། སྤང་བྱ་ཅིག་ཆར་བའི་རྒྱུན་ཞུགས་ཀྱིས་ཚེ་ཕྱི་མ་དེ་ཉིད་ལ་
(༩ན)རང་རྒྱལ་དགྲ་བཅོམ་གྱི་གོ་འཕང་མངོན་དུ་བྱེད་པ་མི་སྲིད་པར་ཐལ། རང་རྒྱལ་
དགྲ་བཅོམ་གྱི་གོ་འཕང་ཐོབ་པ་ལ་བསྐལ་པ་བརྒྱར་ཚོགས་གསོག་དགོས་པའི་ཕྱིར།
རྟགས་ཁས། འདོད་ན། ཀུན་བཏུས་ལས། སངས་རྒྱས་འབྱུང་བ་མེད་ན་རང་རྒྱལ་བར་
འགྱུར་རོ། །ཞེས་གསུངས་པ་མི་འཐད་པར་ཐལ། འདོད་པའི་ཕྱིར། ཟེར་ན། སྐྱོན་མེད་
དེ། སྐབས་འདིར་ཉན་ཐོས་འཕགས་པ་རང་རྒྱལ་ལམ་དུ་འཇུག་པ་སོགས་ཀྱི་རྣམ་
གཞག་ཁས་མི་ལེན་པའི་ཕྱིར་རོ། །དེ་ལྟར་མ་ཡིན་ན། ཉན་ཐོས་དང་རང་རྒྱལ་གྱི་སྤང་
བྱའི་གཙོ་བོ་ལ་སྤོང་དཀའ་སླའི་ཁྱད་པར་ཡོད་པར་ཐལ། ཉན་ཐོས་འཕགས་པ་རང་
རྒྱལ་ལམ་དུ་འཇུག་པ་ཡོད་པའི་ཕྱིར། འདོད་མི་ནུས་ཏེ། དེ་གཉིས་ཀས་བདེན་འཛིན་
སྤང་བྱའི་གཙོ་བོར་བྱེད་པའི་ཕྱིར། བྱས་པ་ལ་ཁོ་ན་རེ། མདོ་སྡེ་རྒྱན་ལས། ཉན་ཐོས་
མ་ངེས་རྣམ་གཉིས་ཏེ། །ཐེག་དོན་མཐོང་དང་མི་མཐོང་བ། །དོན་མཐོང་འདོད་ཆགས་
བྲལ་བ་དང་། །འདོད་ཆགས་བྲལ་མིན་འདིར་དམན་པའོ། །ཞེས་གསུངས་པ་མི་འཐད་
པར་ཐལ། ཉན་ཐོས་འཕགས་པ་རང་རྒྱལ་ལམ་དུ་འཇུག་པ་མེད་པའི་ཕྱིར། ཟེར་ན་མ་
ཁྱབ་སྟེ། ཐེག་པ་གསུམ་པོ་གང་རུང་གི་མཐོང་ལམ་ཐོབ་པ་ན། རང་ལམ་དུ་རིགས་
ངེས་པའི་ཁྱབ་པའི་ཕྱིར། དཔེར་ན་སྔགས་ཀྱི་སྐབས་སུ་ས་དང་པོ་ཐོབ་པ་ན། ཕར་
ཕྱིན་ཐེག་པའི་ལམ་དུ་རིགས་ངེས་པ་ཐོབ་པས། ས་དང་པོ་ནས་ས་བཅུ་པ་མ་ཐོབ་ཀྱི་
བར་ལ། བྱང་ཆུབ་སེམས་དཔའ་སྔགས་ལམ་དུ་མི་འཇུག་པ་བཞིན་ནོ། །
ཡང་ཁོ་ན་རེ། ཚོགས་སྤྱོད་ཀྱི་རང་རྒྱལ་མེད་པར་ཐལ། ཉན་ཐོས་ཀྱི་རྟོགས་པ་
སྔོན་དུ་སོང་བའི་རང་རྒྱལ་མེད་པའི་ཕྱིར། དེར་ཐལ། ཉན་ཐོས་འཕགས་པའི་རྟོགས་
པ་སྔོན་དུ་སོང་བའི་རང་རྒྱལ་མེད་པའི་ཕྱིར། ཟེར་ན་རྩ་བར་མ་ཁྱབ་སྟེ། ཉན་ཐོས་ཀྱི་
- 15 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
རྟོགས་པ་སྔོན་དུ་སོང་བའི་རང་རྒྱལ་མེད་པར་ཐལ། རང་རྒྱལ་(༩བ)ཚོགས་ལམ་པ་
ཡིན་ན། དང་པོ་ཉིད་ནས་རང་ལམ་དུ་རིགས་ངེས་པས་ཁྱབ་པའི་ཕྱིར། རྟགས་གྲུབ་སྟེ།
སོ་སོ་སྐྱེ་བོ་རྣམས་དང་གསུང་སྐྱེས་དང༌། །རང་བྱང་ཆུབ་ལ་བདག་ཉིད་ངེས་རྣམས་
དང༌། །ཞེས་རང་རྒྱལ་ལ་བདག་ཉིད་ངེས་ཞེས་པའི་ཚིག་སྨོས་པ་ལ་དགོས་པ་ཡོད་པའི་
ཕྱིར། །
གཞན་ཡང་། རང་རྒྱལ་ཚོགས་ལམ་པ་ཡིན་ན། དང་པོ་ཉིད་ནས་རང་རྒྱལ་དུ་
རིགས་ངེས་པས་ཁྱབ་པར་ཐལ། དེ་ཡིན་ན། གནས་སྐབས་རང་རྒྱལ་དུ་རིགས་ངེས་
པས་ཁྱབ་པའི་ཕྱིར། དེར་ཐལ། དེ་ཡིན་ན། རང་རྒྱལ་དགྲ་བཅོམ་པའི་གོ་འཕང་མངོན་
དུ་བྱེད་ངེས་ཡིན་པས་ཁྱབ་པའི་ཕྱིར། དེར་ཐལ། བཞི་བརྒྱ་པ་ལས། དེ་ཉིད་ཤེས་པས་
གལ་ཏེ་འདིར། །མྱ་ངན་འདས་པ་མ་ཐོབ་ཀྱང་། །སྐྱེ་བ་གཞན་དུ་འབད་མེད་པར། །
ངེས་པར་ཐོབ་འགྱུར་ལས་བཞིན་ནོ། །ཞེས་གསུངས་པའི་ཕྱིར། དེས་ན་ཚོགས་སྤྱོད་ལ་
ཉན་ཐོས་སྔོན་དུ་འགྲོ་དགོས་པར་བཤད་པ་དང་། རང་རྒྱལ་གསུམ་ཚོགས་ཀྱི་ཁྱད་པར་
མི་མཚུངས་པ་སོགས། རྣམ་བཤད་སྙིང་པོ་རྒྱན་དུ་བཤད་པ་ནི། རང་རྒྱུད་པ་མན་ཆད་
ཀྱི་ལུགས་ཡིན་པས་སྐབས་འདིར་ཁས་མི་བླང་ངོ༌། །
རང་ལུགས་ནི། རང་རྒྱལ་རྣམས་ལ་དེ་ཁོ་ན་ཉིད་རྟོགས་པ་འབྲིང་ཞེས་བརྗོད་
པའི་རྒྱུ་མཚན་ཡོད་དེ། རང་རྒྱལ་དེ་ཉན་ཐོས་ལས་ལྷག་ཅིང་། སངས་རྒྱས་ལས་དམན་
པའི་ཕྱིར། དང་པོ་གྲུབ་སྟེ། རང་རྒྱལ་རྣམས་ཀྱིས་བསྐལ་བ་བརྒྱར་ལམ་ལ་གོམས་པ་
སྲིང་ནུས། ཉན་ཐོས་རྣམས་ཀྱི་དེ་ལྟར་མི་ནུས་པའི་ཕྱིར། དེ་ནི་བསོད་ནམས་དང་ཡེ་
ཤེས་གོང་དུ་འཕེལ་བའི་ཁྱད་པར་ཞེས་པའི་དོན་ནོ། །རང་རྒྱལ་རྣམས་རྫོགས་པའི་
སངས་རྒྱས་ལས་དམན་པ་ཡིན་ཏེ། རང་རྒྱལ་རྣམས་ལ་བསོད་ནམས་དང་ཡེ་ཤེས་ཀྱི་
ཚོགས་གཉིས་གོམས་པ་མཐར་ཕྱིན་པ་དང༌། སེམས་ཅན་ཐམས་ཅད་ལ་དུས་ཐམས་
- 16 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཅད་དུ་འཇུག་པའི་ཐུགས་རྗེ་ཆེན་པོ་དང་རྣམ་པ་ཐམས་ཅད་མཁྱེན་པ་ལ་སོགས་པ་
མེད་པའི་ཕྱིར། (༡༠ན)
རང་རྒྱལ་སྐྱེ་ཚུལ་ལ་རྩོད་པ་སྤོང་བ་དེ་འཆད་པར་བྱེད་པ་ལ། རང་འགྲེལ་ལས།
གལ་ཏེ་ཡང་ཁ་ཅིག་གིས་རྟེན་ཅིང་འབྲེལ་བར་འབྱུང་བ་ཉེ་བར་བསྟན་པ་ཉན་པ་ཁོ་ན་
ལས། དོན་དམ་རྟོགས་པ་ལ་མཁས་སུ་ཟིན་ཀྱང་། མཐོང་བའི་སྐྱེ་བོ་ཁོ་ན་ལ་མྱ་ངན་ལས་
འདས་པ་ཐོབ་པར་མི་འགྱུར་མོད་ཀྱི། དེ་ལྟར་ན་ཡང་ཉེ་བར་བསྟན་པའི་སྒྲུབ་པ་པོ་
དག་གིས། ལས་རྣམ་པར་སྨིན་པ་ངེས་པའི་འབྲས་བུ་ལྟར། ཚེ་རབས་གཞན་དུ་མངོན་
པར་འདོད་པའི་འབྲས་བུ་ཡོངས་སུ་སྨིན་པ་གོར་མ་ཆག་པར་ཐོབ་པར་འགྱུར་རོ། ། །
ཇི་སྐད་དུ་འཕགས་པ་ལྷས། དེ་ཉིད་ཤེས་པས་གལ་ཏེ་འདིར། །མྱ་ངན་འདས་པ་
མ་ཐོབ་ཀྱང་། །སྐྱེ་བ་གཞན་དུ་འབད་མེད་པར། །ངེས་པར་ཐོབ་འགྱུར་ལས་བཞིན་
ནོ། །ཞེས་གསུངས་སོ། །བཞི་བརྒྱ་པའི་ལུང་འདིའི་དོན་ལ་འགྲེལ་བཤད་ཀྱི་ལུགས་ལ་
དོགས་པ་དཔྱད་པ་དང་། བོད་སྔ་མ་ཁ་ཅིག་གི་ལུགས་དགག་པ། རང་ལུགས་བཞག་
པའོ། །དང་པོ་ནི། འགྲེལ་བཤད་མཁན་པོ་ན་རེ། དེའི་དོན་ལ་རྩོད་པ་དང་། ལན་
གཉིས་ལ། དང་པོ་ནི། ཁོ་ན་རེ། ཉན་རང་གི་རིགས་ཅན་རྣམས་ཀྱི་ཐུབ་པའི་དབང་པོ་
ལ་རྟེན་འབྲེལ་ཟབ་མོའི་ཆོས་ཐོས་པས་ཉམས་སུ་བླངས་པས་རང་རང་གི་འདོད་པ་
རྫོགས་པར་བཤད་པ་མི་འཐད་པར་ཐལ། ཉན་རང་གི་རིགས་ཅན་གྱིས་ཐུབ་པའི་
དབང་པོ་ལ་རྟེན་འབྲེལ་ཟབ་མོའི་ཆོས་ཐོས་ཀྱང་། ཚེ་དེ་ཉིད་ལ་དགྲ་བཅོམ་པའི་
འབྲས་བུ་མ་ཐོབ་པ་སྲིད་པའི་ཕྱིར། ཟེར་ན། དེའི་ལན་སྟོན་པ་ལ་བཤད་མ་ཐག་པའི་
རང་འགྲེལ་དེ་བྱུང་བ་ཡིན་ཟེར། དེ་ལྟར་ཡང་འགྲེལ་བཤད་ལས། གལ་ཏེ་རྟེན་ཅིང་
འབྲེལ་བར་འབྱུང་བ་བསྟན་པ་ཡོད་དུ་ཟིན་ཀྱང་། ཉན་ཐོས་ལ་སོགས་པའི་གོ་འཕང་
མ་ཐོབ་པར་སྣང་བས། ཕྱིན་ཅི་མ་ལོག་པའི་རྟེན་ཅིང་འབྲེལ་བར་བསྟན་པས་ཉན་ཐོས་
-17 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ལ་སོགས་པ་རྣམས་ཡོངས་སུ་རྫོགས་པར་འགྱུར་ཞེས་ (༡༠བ)ཅིའི་ཕྱིར་བརྗོད་ཅེ་ན།
དེ་ལ་ལན་བསྟན་པར་བྱ་བའི་ཕྱིར། གལ་ཏེ་ཡང་ཁ་ཅིག་ཅེས་བྱ་བ་ལ་སོགས་པ་སྨོས་
ཏེ། ཞེས་བཤད། དེ་ནི་མི་འཐད་དེ། སྐབས་འདིར་ཐུབ་དབང་གིས་རང་རྒྱལ་བསྐྲུན་
ཚུལ་ལ་དོགས་པ་ཆེ་བས། དེ་ལ་དམིགས་ཀྱིས་དགར་ནས་དོགས་པ་མ་བཅད་པའི་
ཕྱིར་དང༌། གཞུང་འདིས་རང་རྒྱལ་ལ་དམིགས་ཀྱིས་དཀར་ནས་དོགས་པ་གཅོད་པ་མ་
ཡིན་ན། རང་སངས་རྒྱས་ཀྱི་ཡེ་ཤེས་ནི་ཞེས་སོགས་ཀྱི་ལུང་དྲངས་པ། འབྲེལ་མེད་དུ་
འགྱུར་བའི་ཕྱིར། །
གཉིས་པ་ནི། བོད་སྔ་མ་ཁ་ཅིག །ཐུབ་དབང་གིས་རྟེན་འབྲེལ་ཟབ་མོའི་ཆོས་
བསྟན་པ། ཉན་རང་གི་རིགས་ཅན་གྱིས་ཉམས་སུ་བླངས་པས། རང་རང་གི་འདོད་པ་
རྫོགས་པར་བཤད་པ་དེ་མི་འཐད་པར་ཐལ། དེ་ལྟར་ན་ཉན་རང་གི་རིགས་ཅན་གྱིས་
རྟེན་འབྲེལ་སྐྱེ་མེད་ཀྱི་དོན་ཉམས་སུ་བླངས་མ་ཐག་ཏུ་དགྲ་བཅོམ་པའི་འབྲས་བུ་ཐོབ་
རིགས་པ་ལས། དེ་མི་ཐོབ་པའི་ཕྱིར། ཞེས་པའི་ལན་སྟོན་པ་ལ་འགྲེལ་པ་འདི་བྱུང་
ཟེར་བ་མི་འཐད་དེ། སྔར་བཤད་པ་ལྟར། གཞུང་འདིས་ཐུབ་དབང་གིས་རང་རྒྱལ་སྐྲུན་
ཚུལ་ལ་དོགས་པ་གཅོད་པ་ཡིན་གྱི། ཐུབ་དབང་གིས་ཉན་ཐོས་སྐྲུན་ཚུལ་ལ་དོགས་པ་
གཅོད་པ་མ་ཡིན་པའི་ཕྱིར། །
གསུམ་པ་རང་ལུགས་ལ། རྩོད་པ་དང་། ལན་གཉིས། དང་པོ་ནི། ཁོ་ན་རེ། ཐུབ་
དབང་གིས་རྟེན་འབྲེལ་ཟབ་མོའི་ཆོས་བསྟན་པ་ཉན་ཐོས་ཀྱི་རིགས་ཅན་གྱིས་ཉམས་
སུ་བླངས་པས་རང་གི་འདོད་པ་རྫོགས་པར་བཤད་པ་དེ་འཐད། ཐུབ་དབང་གིས་རྟེན་
འབྲེལ་ཟབ་མོའི་ཆོས་བསྟན་པ། རང་རྒྱལ་གྱི་རིགས་ཅན་གྱིས་ཉམས་སུ་བླངས་པས་
རང་གི་འདོད་པ་རྫོགས་པར་བཤད་པ་དེ་མི་འཐད་པར་ཐལ། ཉན་ཐོས་ཀྱི་རིགས་ཅན་
རྣམས་ཀྱིས་སངས་རྒྱས་ལ་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་ལ། དགྲ་བཅོམ་
- 18 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པའི་འབྲས་བུ་མངོན་དུ་བྱེད་ཀྱང་། རང་རྒྱལ་གྱི་རིགས་(༡༡ན)ཅན་རྣམས་ཀྱིས་སངས་
རྒྱས་ལ་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་ལ་དགྲ་བཅོམ་པའི་འབྲས་བུ་མངོན་
དུ་བྱེད་པ་མི་སྲིད་པའི་ཕྱིར། ཟེར་ན། དེའི་ལན་སྟོན་པ་ལ། གལ་ཏེ་ཡང་ཁ་ཅིག །ཅེས་
སོགས་གསུངས། དེའི་དོན་ནི་ཉན་ཐོས་ཀྱི་རིགས་ཅན་རྣམས་ཀྱིས་སངས་རྒྱས་ལ་རྟེན་
འབྲེལ་ཟབ་མོའི་ཆོས་ཐོས་པའི་ཚེ་དེ་ལ། དགྲ་བཅོམ་པའི་འབྲས་བུ་མངོན་དུ་བྱེད་
ཀྱང་། རང་རྒྱལ་གྱི་རིགས་ཅན་རྣམས་ཀྱིས་སངས་རྒྱས་ལ་རྟེན་འབྲེལ་ཟབ་མོའི་
ཆོས་ཐོས་པའི་ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པ་མི་སྲིད་པ་དེ་ལྟར་ན་
ཡང་། སངས་རྒྱས་ཀྱིས་རྟེན་འབྲེལ་བསྟན་པའི་རང་རྒྱལ་གྱི་སྒྲུབ་པ་པོ་དེ་ཆོས་ཅན།
ཁྱོད་ཀྱིས་སངས་རྒྱས་ལ་རྟེན་འབྲེལ་ཟབ་མོའི་ཆོས་ཐོས་པའི་ཚེ་དེ་ལ། དགྲ་བཅོམ་
པའི་འབྲས་བུ་མངོན་དུ་བྱེད་པ་མི་སྲིད་ཀྱང་། ཁྱོད་ཀྱིས་སངས་རྒྱས་ལ་རྟེན་འབྲེལ་ཟབ་
མོའི་ཆོས་ཐོས་པ་ལ་བརྟེན་ནས་རང་གི་འདོད་པ་རྫོགས་པར་མི་འགྱུར་བའི་སྐྱོན་མེད་
དེ། ཁྱོད་ཀྱིས་སངས་རྒྱས་ལ་རྟེན་འབྲེལ་ཟབ་མོའི་ཆོས་ཐོས་པ་ལ་ཚེ་དེ་ལ་དགྲ་བཅོམ་
པའི་འབྲས་བུ་ཐོབ་པ་མི་སྲིད་ཀྱང་། ཁྱོད་ཀྱིས་སངས་རྒྱས་ལ་རྟེན་འབྲེལ་ཟབ་མོའི་
ཆོས་ཐོས་པ་ལ་བརྟེན་ནས། ཚེ་རབས་གཞན་བསྐལ་པ་བརྒྱ་ཚུན་ཆད་དུ་རང་རྒྱལ་གྱི་
མྱ་ངན་ལས་འདས་པ་ངེས་པར་ཐོབ་པར་འགྱུར་བའི་ཕྱིར། དཔེར་ན། མྱོང་ངེས་ཀྱི་
ལས་བཞིན་ནོ། །ཞེས་པའི་དོན་ཡིན་ཏེ། བཞི་བརྒྱ་པ་ལས། དེ་ཉིད་ཤེས་པས་གལ་ཏེ་
འདིར། །མྱ་ངན་འདས་པ་མ་ཐོབ་ཀྱང་། །སྐྱེ་བ་གཞན་དུ་འབད་མེད་པར། །ངེས་པར་
འཐོབ་འགྱུར་ལས་བཞིན་ནོ། །ཞེས་དང་། རྩ་ཤེས་ལས་ཀྱང་། རྫོགས་སངས་རྒྱས་
རྣམས་མ་བྱུང་ཞིང་། །ཞེས་སོགས་གསུངས་པའི་ཕྱིར། འདི་ནི་རྗེ་རིན་པོ་ཆེ་ཙོང་ཁ་
པའི་ལེགས་པར་བཤད་པའོ། །
སྐབས་འདི་དག་ལ་དོགས་པ་ཅུང་ཟད་དཔྱད་ན། ཁ་ཅིག །མཆོག་གི་སྤྲུལ་སྐུའི་
- 19 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
(༡༡༠)འཁོར་དུ་གྱུར་པའི་རང་རྒྱལ་མེད་ཟེར་ན། དེ་ཡོད་པར་ཐལ། མཆོག་གི་སྤྲུལ་སྐུའི་
འཁོར་དུ་གྱུར་པའི་གང་ཟག་ཡང་ཡིན། རང་རྒྱལ་གྱི་སྒྲུབ་པ་རྒྱུད་ལ་ལྡན་པའི་གང་ཟག་
ཡང་ཡིན་པའི་གཞི་མཐུན་པ་ཡོད་པའི་ཕྱིར། དེར་ཐལ། རང་འགྲེལ་ལས། དེ་ལྟར་ན་
ཡང་ཉེ་བར་བསྟན་པའི་སྒྲུབ་པ་པོ་དག་གིས་ཞེས་དང་། ཊིཀ་ཆེན་ལས། རྟེན་འབྲེལ་
བསྟན་པའི་རང་རྒྱལ་གྱི་སྒྲུབ་པ་པོས་ཞེས་གསུངས་པའི་ཕྱིར། གཞན་ཡང་། ཊཱིཀ་ཆེན་
ལས། དུས་དེར་འཁོར་དུ་ཉེ་བར་གྱུར་ཅིང་ཐེག་པ་གསུམ་ལ་བཀོད་པ་རྣམས་ཐེག་
ཆེན་ཉིད་ལ་ངེས་པར་སྦྱར་བར་བྱ་བའོ། །ཞེས་གསུངས་པ་མི་འཐད་པར་ཐལ། མཆོག་
གི་སྤྲུལ་སྐུའི་འཁོར་དུ་གྱུར་པའི་ཐེག་པ་གསུམ་གའི་གང་ཟག་མེད་པའི་ཕྱིར། རྟགས་ཁས།
ཁོ་ན་རེ། རྩ་ཤེས་ལས། རྫོགས་སངས་རྒྱས་རྣམས་མ་བྱུང་ཞིང་། །ཞེས་སོགས་
གསུངས་པ་མི་འཐད་པར་ཐལ། དེའི་འཁོར་དུ་གྱུར་པའི་ཐེག་པ་གསུམ་གའི་གང་ཟག་
ཡོད་པའི་ཕྱིར་ཟེར་ན་མ་ཁྱབ་སྟེ། རང་རྒྱལ་སྲིད་པ་ཐ་མའི་ཚེ་ཉན་ཐོས་དང་སངས་
རྒྱས་མེད་པའི་ཞིང་དུ་འབྱུང་བ་ལུང་དེའི་དོན་ཡིན་པའི་ཕྱིར། གཞན་ཡང་བསེ་རུ་ལྟ་
བུའི་རང་རྒྱལ་གྱིས་བསྐལ་པ་བརྒྱར་སངས་རྒྱས་འབྱུང་བ་མཉེས་པར་བྱེད་པར་བཤད་
པ་དེ་མི་འཐད་པར་ཐལ། མཆོག་གི་སྤྲུལ་སྐུའི་འཁོར་དུ་གྱུར་པའི་རང་རྒྱལ་མེད་པའི་
ཕྱིར།
།
སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །ཞེས་པའི་སྐབས་སུ། མཐའ་
དཔྱད་པ་ལ། ཁ་ཅིག །སངས་རྒྱས་འཕགས་པ་ཆོས་ཅན། རྒྱུ་མེད་དང་མི་མཐུན་པའི་
རྒྱུ་ལས་འབྱུང་བ་(༡༢ན)མ་ཡིན་ཏེ། བྱང་ཆུབ་སེམས་དཔའ་ལས་འཁྲུངས་པའི་ཕྱིར།
དེ་ཆོས་ཅན། བྱང་ཆུབ་སེམས་དཔའ་ལས་འཁྲུངས་པ་ཡིན་ཏེ། རང་དང་རྒྱུད་གཅིག་ཏུ་
གྱུར་པའི་བྱང་སེམས་ཁ་ཅིག་གིས་ཉེར་ལེན་བྱས། རང་དང་རྒྱུད་ཐ་དད་དུ་གྱུར་པའི་
བྱང་སེམས་ཁ་ཅིག་གིས་ལྷན་ཅིག་བྱེད་རྐྱེན་བྱས་པ་ལས་འཁྲུངས་པའི་ཕྱིར། ཟེར་ན།
- 20 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འོ་ན། སངས་རྒྱས་འཕགས་པ་དང་རྒྱུད་ཐ་དད་དུ་གྱུར་པའི་བྱང་ཆུབ་སེམས་དཔའ་
ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་པ་ཆོས་
ཅན། ཁྱོད་དང་རྒྱུད་ཐ་དད་དུ་གྱུར་པའི་བྱང་སེམས་མེད་པར་ཐལ། བྱང་ཆུབ་སེམས་
དཔའ་ཡིན་ན། ཁྱོད་དང་རྒྱུད་གཅིག་ཡིན་དགོས་པའི་ཕྱིར། མ་གྲུབ་ན། དེར་ཐལ། དེ་
ཡིན་ན། སངས་ རྒྱས་ འཕགས་པའི་གོ་འཕང་མངོན་དུ་བྱེད་ངེས་ ཀྱི་གང་ཟག་ཡིན་
དགོས་པའི་ཕྱིར་ཏེ། དེ་ཡིན་ན། སངས་རྒྱ་ངེས་ཀྱི་གང་ཟག་ཡིན་དགོས་པའི་ཕྱིར་ཏེ།
གཞན་ཡང་། བྱང་ཆུབ་སེམས་དཔའ་ཡིན་ན། སངས་རྒྱས་འཕགས་པ་དང་རྒྱུད་གཅིག་
ཡིན་དགོས་པར་ཐལ། སངས་རྒྱས་འཕགས་པ་ཡིན་ན། བྱང་ཆུབ་སེམས་དཔའ་དང་
རྒྱུད་གཅིག་ཡིན་དགོས་པའི་ཕྱིར། དེར་ཐལ། དེ་ཡིན་ན། བྱང་སེམས་ཚོགས་ལམ་པ་
དང་རྒྱུད་གཅིག་ཡིན་དགོས་པའི་ཕྱིར། དེར་ཐལ། དེ་ཡིན་ན། བྱང་སེམས་ཚོགས་ལམ་
པའི་རྟོགས་པ་སྔོན་དུ་སོང་བའི་གང་ཟག་ཡིན་དགོས་པའི་ཕྱིར། རྟགས་བུད། བྱས་པ་
ལ་ཁོ་ན་རེ། སེམས་ཅན་ཡིན་ན། སངས་རྒྱས་འཕགས་པ་དང་རྒྱུད་གཅིག་ཡིན་དགོས་
པར་ཐལ། བྱང་ཆུབ་སེམས་དཔའ་ཡིན་ན། སངས་རྒྱས་འཕགས་པ་དང་རྒྱུད་གཅིག་
ཡིན་དགོས་པའི་ཕྱིར། འདོད་ན། ཉན་ཐོས་དགྲ་བཅོམ་པ་ཆོས་ཅན། དེར་ཐལ། དེའི་
ཕྱིར། འདོད་ན། དེ་ཆོས་ཅན། སངས་རྒྱས་འཕགས་པ་ཁྱོད་དང་རྒྱུད་གཅིག་ཡིན་
པར་ཐལ། ཁྱོད་སངས་རྒྱས་འཕགས་པ་(༡༢བ)དང་རྒྱུད་གཅིག་ཡིན་པའི་ཕྱིར། འདོད་
ན། སངས་རྒྱས་འཕགས་པ་ཆོས་ཅན། ཁྱོད་ཉན་ཐོས་དགྲ་བཅོམ་པའི་རྟོགས་པ་སྔོན་
དུ་སོང་བའི་སངས་འཕགས་ཡིན་པར་ཐལ། ཁྱོད་ཉན་ཐོས་དགྲ་བཅོམ་པ་དང་རྒྱུད་
གཅིག་ཏུ་གྱུར་པའི་སངས་འཕགས་ཡིན་པའི་ཕྱིར་ཟེར་ན་མ་ཁྱབ། འདོད་ན། དེ་ཆོས་
ཅན། ཁྱོད་དམན་ལམ་སྔོན་དུ་སོང་བའི་སངས་རྒྱས་འཕགས་པ་ཡིན་པར་ཐལ། འདོད་
པའི་ཕྱིར། འདོད་མི་ནུས་ཏེ། དམན་ལམ་སྔོན་དུ་མ་སོང་བའི་སངས་འཕགས་ཁྱོད་ཡིན་
- 21 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཕྱིར།
རང་ལུགས་ནི། སངས་རྒྱས་འཕགས་པ་ཆོས་ཅན། བྱང་ཆུབ་སེམས་དཔའ་ལས་
འཁྲུངས་པ་ཡིན་ཏེ། རང་དང་རྒྱུད་གཅིག་ཏུ་གྱུར་པའི་བྱང་ཆུབ་སེམས་དཔས་ཉེར་
ལེན་དང་། རང་གི་ཡོངས་འཛིན་དུ་གྱུར་པའི་བྱང་སེམས་ཀྱིས་ལྷན་ཅིག་བྱེད་རྐྱེན་བྱས་
པ་ལས་འཁྲུངས་པའི་ཕྱིར། བྱས་པ་ལ་ཁོ་ན་རེ། སངས་རྒྱས་འཕགས་པ་བྱང་ཆུབ་
སེམས་དཔའ་ལས་འཁྲུངས་པ་མི་འཐད་པར་ཐལ། བྱང་ཆུབ་སེམས་དཔའ་སངས་རྒྱས་
འཕགས་པ་ལས་འཁྲུངས་པའི་ཕྱིར། མ་གྲུབ་ན། བྱང་ཆུབ་སེམས་དཔའ་ཆོས་ཅན།
ཁྱོད་སངས་འཕགས་ལས་འཁྲུངས་པར་ཐལ། ཁྱོད་སངས་རྒྱས་འཕགས་པའི་སྲས་
ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་རྒྱལ་བའི་སྲས་ཡིན་པའི་
ཕྱིར་ཟེར་ན་ཐལ་འགྱུར་གཉིས་པ་ལ་མ་ཁྱབ། །
ཡང་ཁོ་ན་རེ། བྱང་ཆུབ་སེམས་དཔའ་ཆོས་ཅན། ཁྱོད་སངས་རྒྱས་འཕགས་པ་
ལས་འཁྲུངས་པར་ཐལ། ཁྱོད་རྒྱལ་བ་ལས་འཁྲུངས་པའི་ཕྱིར་ཏེ། རྒྱལ་བའི་སྲས་ཡིན་
པའི་ཕྱིར་ན་མ་ཁྱབ། མ་གྲུབ་ན། དེ་ཆོས་ཅན། དེར་ཐལ། ཁྱོད་རྒྱལ་སྲས་ཡིན་པའི་
ཕྱིར་ཏེ། བྱང་ཆུབ་སེམས་དཔའ་ཡིན་པའི་ཕྱིར་ཞེས་ཟེར་ན། འདིའི་ལན་ལ་མཁས་པ་
ཁ་ཅིག །རྒྱལ་སྲས་ཡིན་ན། རྒྱལ་བའི་སྲས་ཡིན་པས་མ་ཁྱབ་སྟེ། བྱང་ཆུབ་སེམས་
དཔའ་རང་གི་ཡབ་ཏུ་གྱུར་ (༡༣ན)པའི་རྒྱལ་བ་འགའ་ཞིག་གི་སྲས་ཡིན་པས། རྒྱལ་
སྲས་ཡིན་ཀྱང་། རྒྱལ་བ་ལས་འཁྲུངས་པ་མ་ཡིན་པས། རྒྱལ་བའི་སྲས་མ་ཡིན་པའི་
ཕྱིར། གཞན་ཡང་། སྐམ་ལས་སྐྱེས་པའི་པདྨ་ཆོས་ཅན། མཚོ་ལས་སྐྱེས་པར་ཐལ།
མཚོ་སྐྱེས་ཡིན་པའི་ཕྱིར། དེ་བཞིན་དུ་སེམས་ཀྱི་འཁོར་དུ་བྱུང་བའི་ཚོར་བ་ཆོས་ཅན།
སེམས་ལས་སྐྱེས་པར་ཐལ། སེམས་བྱུང་ཡིན་པའི་ཕྱིར། མ་ཁྱབ་ན། རྒྱལ་སྲས་ཡིན་
ན། རྒྱལ་བའི་སྲས་ཡིན་པས་ཁྱབ་པ་ཡོད་པ་བུད་ཅེས་གསུངས། །
- 22 -



བ
དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
རང་ལུགས་ནི། རྒྱལ་བའི་སྲས་ཡིན་ན། རྒྱལ་བ་ལས་འཁྲུངས་པས་མ་ཁྱབ་སྟེ།
ཁྱབ་ན། རྒྱལ་བའི་སྲས་པོ་ས་བཅུ་པ་བ་དེ་སངས་རྒྱས་འཕགས་པའི་རྒྱུ་ཡིན་པར་ཐལ།
བྱང་ཆུབ་སེམས་དཔའ་ས་བཅུ་པ་བ་དེ་སངས་རྒྱས་འཕགས་པའི་རྒྱུ་ཡིན་པའི་ཕྱིར།
འདོད་ན། རྒྱལ་བའི་སྲས་པོ་ས་བཅུ་པ་བ་ཆོས་ཅན། ཁྱོད་སངས་རྒྱས་འཕགས་པའི་
སྲས་མ་ཡིན་པར་ཐལ། ཁྱོད་སངས་རྒྱས་འཕགས་པ་ལས་འཁྲུངས་པའི་ཕྱིར། དེར་
ཐལ། ཁྱོད་རྒྱལ་བ་ལས་འཁྲུངས་པའི་ཕྱིར་ཏེ། ཁྱོད་རྒྱལ་བའི་སྲས་ཡིན་པའི་ཕྱིར།
འཁོར་གསུམ། རྩ་བར་མ་ཁྱབ་ན། རྒྱལ་བའི་སྲས་པོ་ས་བཅུ་པ་བ་དེ་སངས་རྒྱས་འཕགས་
པའི་རྒྱུ་མ་ཡིན། བྱང་སེམས་ས་བཅུ་པ་བ་དེ་སངས་རྒྱས་འཕགས་པའི་རྒྱུ་ཡིན་པའི་
ཁྱད་པར་འཐད་པར་ཐལ། སྔ་མ་མ་ཡིན་པ་གང་ཞིག་ཕྱི་མ་དེ་ཡིན་པའི་ཕྱིར། འདོད་
མི་ནུས་ཏེ། བྱང་སེམས་ས་བཅུ་པ་བ་ཡིན་ན། རྒྱལ་བའི་སྲས་པོ་ས་བཅུ་པ་བ་ཡིན་
དགོས་པའི་ཕྱིར། དེར་ཐལ། བྱང་སེམས་ས་དང་པོ་བ་ཡིན་ན། རྒྱལ་བའི་སྲས་པོ་ས་
དང་པོ་བ་ཡིན་དགོས་པའི་ཕྱིར། དེར་ཐལ། རྒྱལ་བའི་སྲས་པོ་འདི་ཡི་སེམས་གང་
འགྲོ་བ་རྣམས་ཞེས་པའི་གཞུང་འདི། བྱང་སེམས་ས་དང་པོ་བའི་ཡོན་ཏན་འཆད་བྱེད་
ཀྱི་གཞུང་ཡིན་པའི་ཕྱིར། །
གཞན་ཡང་། བྱང་ཆུབ་སེམས་དཔའ་ཆོས་ཅན། །སངས་རྒྱས་ (༡༣བ)ལས་སྐྱེས་
པར་ཐལ། སངས་རྒྱས་ཀྱི་སྲས་ཡིན་པའི་ཕྱིར། ཁྱབ་པ་དོན་གྱི་དངོས། རྟགས་གྲུབ་སྟེ།
འདུལ་བ་ལུང་ལས། འདི་དག་ནི་སངས་རྒྱས་ཀྱི་སྲས་ཤ་སྟག་ཡིན་ཞེས་གསུངས་པའི་ཕྱིར།
བྱང་ཆུབ་སེམས་དཔའ་རྒྱལ་བའི་སྲས་མ་ཡིན་ཞེས་གསུངས་པ་ལ། ཤེས་བྱ་ཆོས་ཅན།
རྒྱལ་བའི་སྲས་མེད་པར་ཐལ། བྱང་སེམས་ཚོགས་ལམ་པ་ཡང་རྒྱལ་བའི་སྲས་མ་ཡིན།
བྱང་སེམས་སྦྱོར་ལམ་པ་ཡང་རྒྱལ་བའི་སྲས་མ་ཡིན་པ་ནས། ས་དང་པོ་ནས་ས་བཅུ་
པའི་བར་གྱི་བྱང་ཆུབ་སེམས་དཔའ་རྣམས་རྒྱལ་བའི་སྲས་མ་ཡིན་པའི་ཕྱིར། མ་གྲུབ་ན།
- 23 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ནང་འགལ་ཡོད་དོ། །
དབུ་མ་སྙིང་རྗེ།
སྙིང་རྗེའི་སེམས་དང་གཉིས་སུ་མེད་བློ་དང་། །ཞེས་པའི་སྐབས་སུ། མཐའ་
དཔྱད་པ་ལ་ཁ་ཅིག །སྐབས་འདིའི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་
ཡོད་དེ། སྐབས་འདིའི་སྙིང་རྗེ་འབྲས་དུས་ཀྱི་སྙིང་རྗེ་ལ་བྱེད་རིགས་པའི་ཕྱིར། ཞེས་
གསུངས་པ་མི་འཐད་དེ། སྐབས་འདིའི་སྙིང་རྗེ་དེ་བྱང་སེམས་ལས་དང་པོ་བའི་སྔོན་དུ་
འགྲོ་རྒྱུའི་སྙིང་རྗེ་ལ་བྱེད་མི་རིགས་པར་ཐལ། སྐབས་འདིའི་སྙིང་རྗེ་དང་འབྲས་དུས་
ཀྱི་སྙིང་རྗེའི་གཞི་མཐུན་ཡོད་པའི་ཕྱིར། འདོད་ན། རང་འགྲེལ་ལས། བྱང་ཆུབ་སེམས་
དཔའ་དེ་དག་ཅིའི་རྒྱུ་ཅན་ཞིག་ཡིན་ཞེ་ན། སྙིང་རྗེའི་སེམས་དང་གཉིས་སུ་མེད་བློ་དང་
ཞེས་སོགས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་ལ་ཁོ་ན་རེ།
སྐབས་འདིའི་སྙིང་རྗེ་དེ་ལམ་མ་ཞུགས་ཀྱི་གང་ཟག་གི་རྒྱུད་ཀྱི་སྙིང་རྗེ་ལ་བྱེད་རིགས་
པར་ཐལ། སྐབས་འདིའི་སྙིང་རྗེ་དེ་བྱང་སེམས་ལས་དང་པོ་བའི་སྔོན་དུ་འགྲོ་རྒྱུའི་སྙིང་
རྗེ་ལ་བྱེད་རིགས་པའི་ཕྱིར། འདོད་ན། སྐབས་འདིར་བསྟན་གྱི་སྙིང་རྗེ་རྒྱུད་ལྡན་གྱི་
སངས་འཕགས་མེད་པར་ཐལ། འདོད་པའི་ཕྱིར། འདོད་ན། སྐབས་འདིར་བསྟན་གྱི་
སྙིང་རྗེ་དེ་རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་ཆེ་
བ་མ་ཡིན་པར་ཐལ། འདོད་པའི་ཕྱིར། འདོད་ན། གང་(༡༤ན)ཕྱིར་བརྩེ་ཉིད་ཅེས་
སོགས་ཀྱི་དོན་མ་གྲུབ་པར་ཐལ། འདོད་པའི་ཕྱིར། ཞེས་གསུངས་ན། རྩ་བར་མ་ཁྱབ་
སྟེ། བྱང་སེམས་ལས་དང་པོ་བའི་སྔོན་དུ་འགྲོ་བའི་སྙིང་རྗེ་ཡིན་ན། ལམ་མ་ཞུགས་ཀྱི་
གང་ཟག་གི་རྒྱུད་ཀྱི་སྙིང་རྗེ་ཡིན་དགོས་པར་ཐལ། ཐལ་འགྱུར་དེ་ལ་ཁྱབ་འབྲེལ་ཡོད་
པའི་ཕྱིར། འདོད་ན། སྙིང་རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
དེ་ཐེག་ཆེན་སེམས་བསྐྱེད་ཀྱི་སྔོན་དུ་འགྲོ་བའི་ཕྱིར་ཏེ། རྒྱུ་འབྲས་མན་ངག་བདུན་གྱི་
- 24 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
རྣམ་གཞག་འཐད་པའི་ཕྱིར། འདོད་ན་སླ། གཞན་ཡང་རྒྱལ་བའི་ལོ་ཐོག་ཕུན་ཚོགས་
སྐྱེད་པ་ལ། མཐའ་མར་གལ་ཆེ་བའི་སྙིང་རྗེ་ཡིན་ན། འབྲས་དུས་ཀྱི་སྙིང་རྗེ་ཡིན་
དགོས་པར་ཐལ། གང་ཕྱིར་བརྩེ་ཉིད་ཅེས་པའི་སྐབས་ནས་བསྟན་པའི་མཐའ་མར་
གལ་ཆེ་བའི་སྙིང་རྗེ་དེ་འབྲས་དུས་ཀྱི་སྙིང་རྗེ་ལ་བྱེད་རིགས་པའི་ཕྱིར། འདོད་ན། སྙིང་
རྗེ་ཆེན་པོ་ཆོས་ཅན། དེར་ཐལ། དེའི་ཕྱིར། མ་གྲུབ་ན། བརྩེ་བ་སྙིང་རྗེ་ཆེན་པོ་དེ་རྒྱལ་
བའི་ལོ་ཐོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བའི་རྒྱུ་མཚན་
གྱིས་དཔལ་ལྡན་ཟླ་བའི་བསྟན་བཅོས་དབུ་མ་འཇུག་པ་བརྩམ་པའི་ཐོག་མར། སྙིང་
རྗེ་ཆེན་པོ་ལ་བསྟོད་པ་མ་ཡིན་པར་ཐལ། མ་གྲུབ་པ་དེའི་ཕྱིར། ཡང་ཁོ་ན་རེ། སྐབས་
འདིའི་སྙིང་རྗེ་དང་འབྲས་དུས་ཀྱི་སྙིང་རྗེའི་གཞི་མཐུན་ཡོད་པར་ཐལ། སྐབས་འདིའི་
སྙིང་རྗེ་དང་སྨིན་པ་ལྟ་བུའི་སྙིང་རྗེའི་གཞི་མཐུན་ཡོད་པའི་ཕྱིར། ཊཱིཀ་ཆེན་ལས། ཐ་
མར་གལ་ཆེ་བ་ལ་སྨིན་པ་དང་འདྲ་ཚུལ་ནི། རྒྱལ་བའི་གོ་འཕང་ཐོབ་ཏུ་ཟིན་ཀྱང་སྙིང་
རྗེའི་སྨིན་པ་དང་བྲལ་ན་འཁོར་བ་ཇི་སྲིད་ཀྱི་བར་དུ་སེམས་ཅན་རྣམས་ཀྱིས་ཉེ་བར་
ལོངས་སྤྱོད་པའི་རྒྱུར་མི་འགྱུར་ཞིང་ཞེས་སོགས་གསུངས་པའི་ཕྱིར། ཟེར་ན། རྩ་བར་
མ་ཁྱབ་སྟེ། སྙིང་རྗེ་ཆེན་པོ་དེ་སྨིན་པ་ལྟ་བུའི་སྙིང་རྗེ་ཡིན་པའི་ཕྱིར། ལོ་ཐོག་སྨིན་པའི་
ཚེ་ན་ལེགས་ (༡༤བ)པར་ལོངས་སྤྱོད་དུ་རུང་བ་བཞིན་དུ། སྙིང་རྗེ་ཆེན་པོའི་དབང་
གིས་སངས་རྒྱས་ཀྱིས་ཆོས་ཀྱི་འཁོར་ལོ་བསྐོར་ན་རྒྱལ་བའི་ལོ་ཐོག་ཕུན་སུམ་ཚོགས་
པ་ལ་གདུལ་བྱ་རྣམས་ཀྱིས་ལོངས་སྤྱོད་པར་འགྱུར་བས། སྙིང་རྗེ་ཆེན་པོ་ལ་སྨིན་པ་ལྟ་
བུའི་སྙིང་རྗེ་ཞེས་བཤད་པའི་ཕྱིར། །
ཡང་ཁོ་ན་རེ། སྐབས་འདིའི་སྙིང་རྗེ་དང་། འབྲས་དུས་ཀྱི་སྙིང་རྗེའི་གཞི་མཐུན་
ཡོད་པར་ཐལ། སྐབས་འདིའི་སྙིང་རྗེ་དང་། སངས་རྒྱས་འཕགས་པའི་སྙིང་རྗེའི་གཞི་
མཐུན་ཡོད་པའི་ཕྱིར། དེར་ཐལ། སྐབས་འདིའི་སྙིང་རྗེ་དང་། བྱང་འཕགས་ཀྱི་སྙིང་
- 25-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
རྗེའི་གཞི་མཐུན་ཡོད་པའི་ཕྱིར། དེར་ཐལ། སྐབས་འདིའི་སྙིང་རྗེ་དང་། བྱང་ཆུབ་
སེམས་དཔའི་སྙིང་རྗེའི་གཞི་མཐུན་ཡོད་པའི་ཕྱིར། ཟེར་ན་མ་ཁྱབ། རྟགས་གྲུབ་སྟེ།།
ཊཱིཀ་ཆེན་ལས། མཆོད་བརྗོད་ཀྱི་ཡུལ་དུ་གྱུར་པའི་སྙིང་རྗེ་ནི་ཐོག་མའི་སྙིང་རྗེ་གཙོ་བོ་
ཡིན་ཀྱང་། ཞེས་སོགས་གསུངས་པའི་ཕྱིར། །
ཁོ་ན་རེ། སྐབས་འདིའི་སྙིང་རྗེ་དེ་བྱང་སེམས་ལས་དང་པོ་བའི་སྔོན་དུ་འགྲོ་རྒྱའི་
སྙིང་རྗེ་ལ་བྱེད་མི་རིགས་པར་ཐལ། སྐབས་འདིའི་སྙིང་རྗེ་དང་བྱང་ཆུབ་སེམས་དཔའི་
རྒྱུད་ཀྱི་སྙིང་རྗེའི་གཞི་མཐུན་ཡོད་པའི་ཕྱིར། མ་ཁྱབ་ན། སྐབས་འདིའི་སྙིང་རྗེ་དང་
འབྲས་དུས་ཀྱི་སྙིང་རྗེའི་གཞི་མཐུན་ཡོད་ན། སྐབས་འདིའི་སྙིང་རྗེ་དེ་བྱང་སེམས་ལས་
དང་པོ་བའི་སྔོན་དུ་འགྲོ་རྒྱུའི་སྙིང་རྗེ་ལ་བྱེད་མི་རིགས་པས་ཁྱབ་པ་ཡོད་པར་བུད་ཟེར་
ན། མི་མཚུངས་སོ། །
སྐབས་འདིའི་གཉིས་སུ་མེད་པའི་བློ་གང་ལ་བྱེད་ཅེ་ན། འདི་ལ་སྔ་རབས་པ་ཁ་
ཅིག །སྐབས་འདིའི་གཉིས་སུ་མེད་པའི་བློ་དེ་གཟུང་འཛིན་གཉིས་སུ་མེད་པའི་བློ་ལ་
བྱེད། སྐབས་འདིའི་སེམས་བསྐྱེད་དེ་དོན་དམ་སེམས་བསྐྱེད་ལ་བྱེད་གསུངས། འདི་
འགོག་པ་ལ། ཁ་ཅིག །གཟུང་འཛིན་གཉིས་སུ་མེད་པའི་གཉིས་དེ་གང་ལ་བྱེད།
གཟུང་འཛིན་རྫས་གཞན་ལ་བྱེད་དམ། གཉིས་སྣང་ལ་བྱེད། དང་པོ་མི་འཐད་དེ།
གཟུང་འཛིན་རྫས་(༡༥ན)གཞན་ཡོད་པའི་ཕྱིར་ཏེ། ཕྱི་རོལ་གྱི་དོན་ཡོད་པའི་ཕྱིར། །
གཉིས་པ་ལྟར་ན། སྐབས་འདིའི་སེམས་བསྐྱེད་དོན་དམ་སེམས་བསྐྱེད་ལ་བཤད་པ་
དང་ཟློས་སྐྱོན་ཡོད་པར་ཐལ། དམ་བཅའ་འཐད་པའི་ཕྱིར། ཞེས་གསུངས་པ་མི་འཐད་
དེ། གཟུང་འཛིན་རྫས་གཞན་མེད་པར་ཐལ། རྫས་སུ་གྲུབ་པ་མེད་པའི་ཕྱིར་ཏེ།
བདེན་པར་གྲུབ་པ་མེད་པའི་ཕྱིར། །
བྱས་པ་ལ་ཁོ་ན་རེ། བུམ་པ་རྫས་མ་ཡིན་པར་དམ་བཅའ་བའི་དམ་བཅའ་དེ་དམ་
- 26 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བཅའ་ཡང་དག་ཡིན་པར་ཐལ། བུམ་པ་རྫས་མ་ཡིན་པའི་ཕྱིར། དེར་ཐལ། རྫས་སུ་
གྲུབ་པ་མེད་པའི་ཕྱིར། རྟགས་ཁས། འདོད་ན། འཇིག་རྟེན་དོན་ནི་འཇིག་རྟེན་གྲགས་
ཉིད་ཀྱིས་ཞེས་སོགས་ཀྱི་བསྟན་དོན་མ་གྲུབ་པར་ཐལ། འདོད་པའི་ཕྱིར། ཟེར་ན་མ་
ཁྱབ་སྟེ་། བུམ་པ་ནོར་རྫས་མ་ཡིན་པར་དམ་བཅའ་བའི་དམ་བཅའ་དེ་དམ་བཅའ་ཡང་
དག་མ་ཡིན་པ་ལུང་དེའི་དོན་ཡིན་པའི་ཕྱིར། །
གཞན་ཡང་། སྐབས་འདིའི་གཉིས་སུ་མེད་པའི་བློ་དེ། གཟུང་འཛིན་གཉིས་སུ་
མེད་པའི་བློ་ལ་བྱེད་པ་མི་འཐད་པར་ཐལ། གཟུང་འཛིན་གཉིས་སུ་མེད་པའི་བློ་དེ་
བྱང་སེམས་ལས་དང་པོ་བའི་སྔོན་དུ་འགྲོ་བ་མ་ཡིན་པའི་ཕྱིར། དེ་
མཁས་ པ་ཁ་ཅིག །སྐབས་འདིའི་གཉིས་སུ་མེད་ པའི་ བློ་དེ་དོན་དམ་སེམས་
བསྐྱེད་དང་། སྐབས་འདིའི་སེམས་བསྐྱེད་དེ་རགས་པ། བརྡ་ལས་བྱུང་བའི་སེམས་བསྐྱེད་
ལ་བྱེད་གསུངས་པ་མི་འཐད་དེ། དོན་དམ་སེམས་བསྐྱེད་བྱང་སེམས་ལས་དང་པོ་བའི་
སྔོན་དུ་འགྲོ་བ་མ་ཡིན་པའི་ཕྱིར། ཁ་ཅིག །སྐབས་འདིའི་སེམས་བསྐྱེད་དེ་སེམས་
བསྐྱེད་མཚན་ཉིད་པ་ཡིན་ཟེར་བ་མི་འཐད་དེ། འོ་ན། བྱང་སེམས་ལས་དང་པོ་བའི་
སྔོན་དུ་འགྲོ་རྒྱུའི་སེམས་བསྐྱེད་ཡང་སེམས་བསྐྱེད་མཚན་ཉིད་པ་ཡིན་པར་ཐལ། འདོད་
པའི་ཕྱིར། འདོད་ན། ཊིཀ་ཆེན་ལས། བྱང་སེམས་ཀྱི་སྔོན་དུ་འགྲོ་རྒྱུའི་སེམས་བསྐྱེད་
ནི། སེམས་བསྐྱེད་སྒོམ་པའི་སྐབས་ལ་དགོངས་ཀྱི། བསྒོམས་པ་ལ་བརྟེན་ནས་
(༡༥བ)བྱུང་བའི་སེམས་བསྐྱེད་པ་དངོས་མ་ཡིན་པའི་ཕྱིར། ཞེས་གསུངས་པ་མི་འཐད་
པར་ཐལ། འདོད་པའི་ཕྱིར། །
རང་ལུགས་ནི། སྐབས་འདིའི་སྙིང་རྗེ་ནི་དང་པོར་ང་ཞེས་བདག་ལ་ཞེན་གྱུར་
ཅིང་། ཞེས་སོགས་ཀྱི་སྐབས་ནས་བསྟན་པའི་སྙིང་རྗེ་ལ་བྱེད། སྐབས་འདིའི་གཉིས་
སུ་མེད་པའི་བློ་རྟག་ཆད་ཀྱི་མཐའ་གཉིས་དང་བྲལ་བའི་སྟོང་ཉིད་རྟོགས་པའི་ཤེས་
- 27 -
Gho



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
རབ་ལ་བྱེད། སྐབས་འདིའི་སེམས་བསྐྱེད་དེ་སེམས་བསྐྱེད་བཏགས་པ་བ་ལ་བྱེད་རིགས་
པའི་ཕྱིར། གཞན་ཡང་། སྐབས་འདིའི་སེམས་བསྐྱེད་དང་། སེམས་བསྐྱེད་མཚན་ཉིད་
པའི་གཞི་མཐུན་ཡོད་པར་ཐལ། སྐབས་འདིའི་སྙིང་རྗེ་དང་སྙིང་རྗེ་མཚན་ཉིད་པའི་
གཞི་མཐུན་ཡོད་པའི་ཕྱིར། དེར་ཐལ། སྐབས་འདིའི་སྙིང་རྗེ་དང་བྱང་སེམས་ཀྱི་སྙིང་
རྗེའི་གཞི་མཐུན་ཡོད་པའི་ཕྱིར། དེར་ཐལ། སྐབས་འདིའི་སྙིང་རྗེ་དེ་འཆད་འགྱུར་གྱི་
སྙིང་རྗེ་ལ་བྱེད་རིགས་པ་གང་ཞིག །དང་པོར་ང་ཞེས་བདག་ལ་ཞེན་གྱུར་ཅིང་ཞེས་
སོགས་ཀྱི་སྐབས་ནས་བསྟན་པའི་སྙིང་རྗེ་ཡང་ཡིན། བྱང་ཆུབ་སེམས་དཔའི་རྒྱུད་ཀྱི་སྙིང་རྗེ་
ཡང་ཡིན་པའི་གཞི་མཐུན་ཡོད་པའི་ཕྱིར། དེར་ཐལ། དང་པོར་ང་ཞེས་བདག་ལ་ཞེན་
གྱུར་ཅིང་། །ཞེས་པའི་ཐད་ཀྱི་རང་འགྲེལ་ལས། འདི་ནི་བྱང་ཆུབ་སེམས་དཔའ་རྣམས་
ཀྱི་སེམས་ཅན་ལ་དམིགས་པའོ། །ཞེས་སོགས་དང་། ཊིཀ་ཆེན་ལས། མཆོད་བརྗོད་ཀྱི་
ཡུལ་དུ་གྱུར་པའི་ སྙིང་ རྗེ་ནི་ཐོག་མའི་སྙིང་རྗེ་ གཙོ་བོ་ཡིན་ཀྱང་། བྱང་ཆུབ་སེམས་
དཔའི་སྙིང་རྗེ་གཞན་རྣམས་ཀྱང་ཡིན་པས་ན་སྐབས་འདི་རྣམས་སུ་འགྲེལ་བས་སྙིང་རྗེ་
སྐྱེད་པ་པོ་བྱང་ཆུབ་སེམས་དཔར་གསུངས་པ་རྣམས་ཀྱང་མི་འགལ་ལོ། །ཞེས་གསུངས་
པའི་ཕྱིར། །
རང་འགྲེལ་ལས། སྐབས་འདིའི་བྱང་སེམས་དེ། ཟླ་བ་ཚེས་པ་ལྟ་བུའི་བྱང་
སེམས་དང༌། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་ལ་བྱེད། ཟླ་བ་ཚེས་པ་ལྟ་
བུའི་བྱང་སེམས་དང་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་དེ། བྱང་སེམས་
ལས་དང་པོ་(༡༦ན)བ་ལ་བྱེད་པར་ཁས་བླངས་པ་ལ། རྗེ་ཙོང་ཁ་པའི་ལུགས་ལས་ཕྱི་
རོལ་ཏུ་གྱུར་པ་ཁ་ཅིག །ཟླ་བ་ཚེས་པ་ལྟ་བུའི་བྱང་ཆུབ་སེམས་དང་། སྨན་གྱི་ལྗོན་ཤིང་
གི་ མྱུ་གུ་ལྟ་བུའི་བྱང་ སེམས་དེ། བྱང་སེམས་ལས་དང་པོ་བ་ལ་བྱེད་པ་མི་འཐད་
པར་ཐལ། དེ་ལྟར་ཁས་ལེན་པ་ཀླུ་སྒྲུབ་ཀྱི་གཞུང་དང་འགལ། བྱམས་པའི་གཞུང་དང་
- 28 -



ན
དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
འགལ། རང་གི་ཁས་ལེན་པ་དང་འགལ་བའི་ཕྱིར། དང་པོ་གྲུབ་སྟེ། ཆོས་དབྱིངས་
བསྟོད་པ་ལས། ཇི་ལྟར་མར་ངོའི་བཅུ་བཞི་ན། །ཟླ་བ་ཅུང་ཟད་གསལ་བ་ལྟར། །དེ་
བཞིན་ཐེག་མཆོག་མོས་རྣམས་ལ། །ཆོས་ཀྱི་སྐུ་ཡང་ཅུང་ཟད་སྣང་། །ཇི་ལྟར་ཚེས་པའི་
ཟླ་བ་ལ། །སྐད་ཅིག་སྐད་ཅིག་འཕེལ་བར་མཐོང་། །དེ་བཞིན་ས་ལ་ཞུགས་རྣམས་
ཀྱིས། །རིམ་གྱིས་རིམ་གྱིས་འཕེལ་བར་མཐོང་། །ཇི་ལྟར་ཡར་ངོའི་བཅོ་ལྔ་ན། །ཟླ་
བའི་དཀྱིལ་འཁོར་རྫོགས་པར་གསལ། །དེ་བཞིན་ས་ཡི་མཐར་ཐུག་ན། །ཆོས་ཀྱི་སྐུ་
ཡང་རྫོགས་པར་གསལ། །ཞེས་ས་དང་པོ་བ་དང་ཟླ་བ་ཚེས་པ་དཔེ་དོན་དུ་སྦྱར་ནས་
བཤད་པས། བྱང་སེམས་ས་དང་པོ་བ་དེ་ཟླ་བ་ཚེས་པ་ལྟ་བུའི་བྱང་ཆུབ་སེམས་དཔར་
འཇོག་པར་གྲུབ་པའི་ཕྱིར། རྟགས་གཉིས་པ་གྲུབ་སྟེ། རྒྱུད་བླ་མ་ལས། ཇི་ལྟར་མྱུག་
སོགས་རིམ་བསྐྱེད་པས། །ས་བོན་ཤུན་པ་གཅོད་པ་ལྟར། །དེ་བཞིན་དེ་ཉིད་མཐོང་བ་
ཡིས། །མཐོང་སྤང་རྣམས་ནི་ལྡོག་པར་འགྱུར། །ཞེས་པའི་ལུང་འདིས། མཐོང་ལམ་
དང་མྱུ་གུ་དཔེ་དོན་དུ་སྦྱར་ནས་གསུངས་པས། བྱང་སེམས་མཐོང་ལམ་པ་དེ། སྨན་གྱི་
ལྗོན་ཤིང་གི་མྱུ་གུ་ལྟ་བུའི་བྱང་སེམས་སུ་འཇོག་པར་གྲུབ་པའི་ཕྱིར། རང་གི་ཁས་ལེན་
པ་དང་འགལ་ཏེ། བྱམས་པའི་རྣམ་པར་ཐར་པའི་མདོ་ལས་གསུངས་པའི་འཁོར་ལོས་
བསྒྱུར་བའི་རྒྱལ་པོའི་བུ་སྐྱེས་མ་ཐག་པས་མཚོན་པའི་བྱང་ཆུབ་སེམས་དཔའ་དང་། །
ནམ་མཁའ་ལྡིང་གི་དབང་(༡༦བ)པོའི་ཕྲུག་གུ་སྐྱེས་མ་ཐག་པས་མཚོན་པའི་བྱང་ཆུབ་
སེམས་དཔའ་དེ་ཡང་། བྱང་སེམས་ཚོགས་ལམ་པ་ལ་བྱེད་རིགས་པར་ཐལ། ཟླ་བ་
ཚེས་པ་ལྟ་བུའི་བྱང་སེམས་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་དེ་
གཉིས། བྱང་སེམས་ཚོགས་ལམ་པ་ལ་དེ་བྱེད་རིགས་པའི་ཕྱིར། འདོད་ན། ཁྱོད་རང་
གིས་འགྲེལ་བཤད་བཀག་པ་དང་འགལ། ཞེས་ཟེར། དེས་ན་རྒྱལ་སྲས་རྣམས་ཀྱི་རྒྱུ་
ཞེས་པའི་སྐབས་ཀྱི་རྒྱལ་སྲས་དང་། རྒྱུད་བླ་མ་ལས། མ་དག་མ་དག་དག་པ་དང་། །
29 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་དཔའ་དང་། །དེ་བཞིན་
གཤེགས་ པ་ཞེས་བརྗོད་དོ། །ཞེས་ པའི་སྐབས་ ཀྱི་ བྱང་ཆུབ་སེམས་དཔའ་དང་། དེ་
ནས་བཟུང་སྟེ་དེ་ནི་ཐོབ་པར་གྱུར་པ་ཡི། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་
ཀྱིས་བསྙད་དོ། །ཞེས་པའི་སྐབས་ཀྱི་བྱང་ཆུབ་སེམས་དཔའ་རྣམས་དོན་གཅིག །
སྐབས་འདིའི་ཆོས་གསུམ་ནི་ཚོགས་སྦྱོར་གྱི་གནས་སྐབས་ཀྱི་ཆོས་གསུམ་དང༌། རྒྱལ་
སྲས་དེ་རྒྱལ་སྲས་འཕགས་པ་ལ་བྱེད་ཟེར་བ་མི་འཐད་དེ། འོ་ན། ཁྱོད་ཀྱི་ཆོས་དབྱིངས་
བསྟོད་པའི་ལུང་དང་འགལ་ཚུལ་མི་འཐད་པར་ཐལ། ཆོས་དབྱིངས་བསྟོད་པའི་ལུང་
དེས་ཟླ་བ་ཚེས་པ་དང་ས་དང་པོ་བ་དཔེ་དོན་དུ་སྦྱར་བ་མ་ཡིན་གྱི། ཟླ་བ་ཚེས་པ་དང་
ཆོས་སྐུ་དཔེ་དོན་དུ་སྦྱར་བ་ཡིན་པའི་ཕྱིར། ལུང་དེའི་འཇུག་ཏུ། ཇི་ལྟར་ཡར་ངོའི་བཅོ་
ལྔ་ན། །ཟླ་བའི་དཀྱིལ་འཁོར་རྫོགས་པར་གསལ། །དེ་བཞིན་ས་ཡི་མཐར་ཐུག་ན། །
ཆོས་ཀྱི་སྐུ་ཡང་རྫོགས་པར་གསལ། །ཞེས་ཟླ་བ་དང་ཆོས་སྐུ་དཔེ་དོན་དུ་གསལ་བར་
སྦྱར་འདུག་པའི་ཕྱིར། །
རིགས་པ་གཉིས་པ་ཡང་མི་འཐད་དེ། ཁྱོད་ལྟར་ན་ཚོགས་ལམ་ཆེན་པོ་ལ་གནས་
པའི་སེམས་དཔའ་དེ་ཟླ་བ་ཚེས་པ་ལྟ་བུའི་བྱང་སེམས་ཡིན་པར་ཐལ། དེ་ཡང་ས་
གསེར་ཟླ་བ་མེ་ཞེས་ཚོགས་ལམ་ཆེན་པོ་(༡༧ན)ལ་གནས་པའི་སེམས་དཔའི་རྒྱུད་ཀྱི་
སེམས་བསྐྱེད་དེ། ཟླ་བ་ཚེས་པ་ལྟ་བུའི་སེམས་བསྐྱེད་དུ་བསྟན་པའི་ཕྱིར། མ་ཁྱབ་ན།
ཇི་ལྟར་སྨྱུག་སོགས་རིམ་བསྐྱེད་པའི། །ཞེས་མཐོང་ལམ་དང་མྱུ་གུ་དཔེ་དོན་དུ་སྦྱར་
ནས་བཤད་ན། བྱང་སེམས་མཐོང་ལམ་པ་སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་
སེམས་ཡིན་པས་ཁྱབ་པ་ཡོད་པར་བུད། འདོད་ན། ཟླ་བ་ཚེས་པ་ལྟ་བུའི་བྱང་སེམས།
ས་དང་པོ་བ་ལ་ཁྱེད་རང་གིས་བཤད་པ་དང་འགལ་ལོ། ། །
གཞན་ཡང་། དམན་ལམ་སྔོན་དུ་མ་སོང་བའི་མཐོང་ལམ་བར་ཆད་མེད་ལམ་ལ་
- 30 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གནས་པའི་སེམས་དཔའ་ཆོས་ཅན། མ་དག་མ་དག་དག་པ་དང་། །ཞེས་སོགས་ཀྱི་
སྐབས་ནས་བསྟན་པའི་བྱང་སེམས་ཡིན་པར་ཐལ། དེ་ནས་བཟུང་སྟེ་དེ་ནི་ཐོབ་པར་
གྱུར་པ་ཡི། །ཞེས་པའི་སྐབས་ཀྱི་བྱང་སེམས་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། ཁྱོད་དོན་དམ་སེམས་བསྐྱེད་ཐོབ་མ་ཐག་པའི་བྱང་ཆུབ་སེམས་དཔའ་ཡིན་
པའི་ཕྱིར། རྩ་བར་འདོད་ན། དེ་ཆོས་ཅན། ཁྱོད་མཐོང་སྤང་གིས་དག་སྒོམ་སྤང་གིས་
ཅུང་ཟད་ཀྱང་མ་དག་པའི་སེམས་དཔའ་ཡིན་པར་ཐལ། ཁྱོད་རྒྱུད་བླ་མའི་གཞུང་དེའི་
སྐབས་ནས་དངོས་སུ་བསྟན་པའི་བྱང་ཆུབ་སེམས་དཔའ་ཡིན་པའི་ཕྱིར། འདོད་ན་སླ།
གཞན་ཡང་། རང་འགྲེལ་ལས་བྱང་ཆུབ་སེམས་དཔའ་དེ་ཅིའི་རྒྱུ་ཅན་ཞིག་ཡིན་ཞེ་ན།
སྙིང་རྗེའི་སེམས་དང་གཉིས་སུ་མེད་བློ་དང་ཞེས་བཤད་པ་མི་འཐད་པར་ཐལ། གཞུང་
འདི་ཐུབ་དབང་བྱང་སེམས་ལས་འཁྲུངས་ན། བྱང་སེམས་གང་ལས་འཁྲུངས་པ་ཞེས་
པའི་ལན་སྟོན་བྱེད་ ཀྱི་གཞུང་མ་ཡིན་པའི་ཕྱིར། མ་གྲུབ་ན། དེར་ཐལ། གཞུང་འདི་
བྱང་སེམས་ཐོག་མར་གང་ལས་འཁྲུངས་པའི་རྒྱུ་གསུམ་འཆད་བྱེད་ཀྱི་གཞུང་མ་ཡིན་
པའི་ཕྱིར། དེར་ཐལ། སྐབས་འདིའི་ཆོས་གསུམ་བྱང་སེམས་ཚོགས་སྦྱོར་བའི་(༡༧བ)
རྒྱུད་ཀྱི་ཆོས་གསུམ་དང་། རྒྱལ་སྲས་དེ་རྒྱལ་སྲས་འཕགས་པ་ལ་བྱེད་རིགས་པའི་ཕྱིར།
རྟགས་དངོས། །
མཁས་པ་ཁ་ཅིག །བྱང་ཆུབ་སེམས་དཔའ་ཡིན་ན། སྐབས་འདིའི་ཆོས་གསུམ་
ལས་འཁྲུངས་པའི་ཁྱབ་པ་ཡོད་དེ། བྱང་ཆུབ་སེམས་དཔའ་ཡིན་ན། སྟོང་ཉིད་རྟོགས་
མྱོང་གི་གང་ཟག་ཡིན་དགོས་པའི་ཕྱིར། ཞེས་གསུངས་ན། ཤེས་བྱ་ཆོས་ཅན། རྒྱུད་བླ་
མའི་འགྲེལ་བ་ལས། མདོར་བསྡུས་ན་གང་ཟག་བཞི་པོ་དེ་དག་ནི་དེ་བཞིན་གཤེགས་
པའི་སྙིང་པོ་མཐོང་བ་ལ་མིག་དང་མི་ལྡན་པར་རྣམ་པར་དག་གོ །བཞི་གང་ཞེ་ན། སོ་
སོ་སྐྱེ་བོ་དང་། ཉན་ཐོས་དང་། རང་སངས་རྒྱས་དང་། ཐེག་པ་ལ་གསར་དུ་ཞུགས་པའི་
- 31 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བྱང་ཆུབ་སེམས་དཔའ་རྣམས་སོ། །ཞེས་གསུངས་པ་མི་འཐད་པར་ཐལ། བྱང་ཆུབ་
སེམས་དཔའ་ཡིན་ན། བདེ་བར་གཤེགས་པའི་ སྙིང་པོ་མཐོང་བས་ ཁྱབ་པའི་ ཕྱིར།།
དེར་ཐལ། དེ་ཡིན་ན། བདེ་བར་གཤེགས་པའི་སྙིང་པོ་རྟོགས་པས་ཁྱབ་པའི་ཕྱིར་ཏེ།
དེ་ཡིན་ན། སྟོང་ཉིད་རྟོགས་པས་ཁྱབ་པའི་ཕྱིར། རྟགས་ཁས། གཞན་ཡང་། དབུ་མ་
རྒྱན་ལས། ཡང་དག་དད་པའི་རྗེས་འབྲང་བ། །རྫོགས་པའི་བྱང་ཆུབ་སེམས་བསྐྱེད་
ནས། །ཐུབ་པའི་བརྟུལ་ཞུགས་བླངས་བྱས་ཏེ། །དེ་ནི་ཡང་དག་ཤེས་འཚོལ་བརྩོན། །
ཞེས་གསུངས་པ་མི་འཐད་པར་ཐལ། དང་པོར་བྱང་ཆུབ་མཆོག་ཏུ་སེམས་བསྐྱེད་ནས།
དེའི་རྗེས་སུ་སྟོང་ཉིད་རྟོགས་པའི་ལྟ་བ་ལ་བློ་སྦྱོང་བའི་བྱང་སེམས་དབང་རྟུལ་མེད་
པའི་ཕྱིར། དེ་བཞིན་དུ། རྣམ་བཤད་སྙིང་པོ་རྒྱན་ལས་ཀྱང་། བྱང་ཆུབ་ཀྱི་མཆོག་ཏུ་
སེམས་བསྐྱེད་པའི་སྔ་རོལ་དུ་སྟོང་ཉིད་རྟོགས་པ་འགྲོ་དགོས་པ་ནི། གདུལ་བྱ་གཉིས་
ཀྱི་དབང་པོ་རྣོན་པོ་ལ་ཡིན་གྱི་དབང་པོ་རྟུལ་པོ་ལ་ནི་ངེས་པ་མེད་ལ་ཞེས་གསུངས་པ་
མི་འཐད་པར་ཐལ། དང་པོ་བྱང་ཆུབ་མཆོག་ཏུ་སེམས་བསྐྱེད་ནས། དེའི་(༡༨ན)རྗེས་
སུ་སྟོང་ཉིད་རྟོགས་པའི་ལྟ་བ་རྒྱུད་ལ་སྐྱེས་དགོས་ཀྱི་བྱང་སེམས་དབང་རྟུལ་མེད་པའི་
ཕྱིར། དེར་ཐལ། བྱང་ཆུབ་སེམས་དཔའ་ཡིན་ན། སྟོང་ཉིད་རྟོགས་པས་ཁྱབ་པའི་ཕྱིར།
རྟགས་ཁས། བྱས་པ་ལ་ཁོ་ན་རེ། བྱང་སེམས་དབང་རྟུལ་ཡིན་ན། དང་པོར་བྱང་ཆུབ་
མཆོག་ཏུ་སེམས་བསྐྱེད་ནས། དེའི་རྗེས་སུ་སྟོང་ཉིད་རྟོགས་པའི་ལྟ་བ་རྒྱུད་ལ་སྐྱེ་དགོས་
པར་ཐལ། བྱང་སེམས་དབང་རྟུལ་དེ་དེ་ལྟར་ཡིན་པའི་ཕྱིར། ཟེར་ན་མ་ཁྱབ། འདོད་
ན། སྟོང་ཉིད་མངོན་སུམ་དུ་རྟོགས་པའི་ཉན་ཐོས་དགྲ་བཅོམ་གྱི་རྟོགས་པ་སྔོན་དུ་སོང་
བའི་བྱང་སེམས་ཚོགས་ལམ་པ་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་
གྱིས་གྲུབ། འདོད་ན་སླ། །
གཞན་ཡང་། གསེར་གླིང་པ་ཆོས་ཀྱི་གྲགས་པ་ཆོས་ཅན། སྟོང་ཉིད་རྟོགས་པའི་
- 32 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གང་ཟག་ཡིན་པར་ཐལ། བྱང་ཆུབ་སེམས་དཔའ་ཡིན་པའི་ཕྱིར། ཁྱབ་པ་ཁས། རྟགས་
གྲུབ་སྟེ། དེའི་རྒྱུད་ལ་ཐེག་ཆེན་སེམས་བསྐྱེད་ཡོད་པ་ནི་གང་ཞིག །དེ་སངས་རྒྱས་
འཕགས་པ་མ་ཡིན་པའི་ཕྱིར། རྟགས་དང་པོ་གྲུབ་སྟེ། དེ་ལྟར་དུ་ལམ་རིམ་ལས་བཤད་
པའི་ཕྱིར། རྩ་བར་འདོད་མི་ནུས་ཏེ། སེམས་ཙམ་པ་ཡིན་པའི་ཕྱིར། དེ་བཞིན་དུ་སློབ་
དཔོན་ཕྱོགས་གླང་ཆོས་ཅན། སྟོང་ཉིད་རྟོགས་པའི་གང་ཟག་ཡིན་པར་ཐལ། བྱང་ཆུབ་
སེམས་དཔའ་ཡིན་པའི་ཕྱིར། རྟགས་གྲུབ་སྟེ། དེའི་རྒྱུད་ལ་ཐེག་ཆེན་སེམས་བསྐྱེད་
ཡོད་པ་གང་ཞིག །དེ་སངས་རྒྱས་འཕགས་པ་མ་ཡིན་པའི་ཕྱིར། རྟགས་དང་པོ་གྲུབ་
སྟེ། དེ་ལྟར་སློབ་དཔོན་ཆོས་མཆོག་གི་འཐད་ལྡན་ལས་བཤད་པའི་ཕྱིར་རོ། །རྩ་བར་
འདོད་མི་ནུས་ཏེ། འཇུག་པར། ངེས་པར་རྟོགས་འགྱུར་འདི་ནི་གསན་རྒྱ་ཆེ་ཡང་གཞན་
གྱིས་ཐུགས་སུ་ཆུད་མི་འགྱུར། །ཞེས་དང༌། དེའི་ཐད་ཀྱི་རང་འགྲེལ་ལས། སྔོན་གྱི་
གནས་བརྟན་ཆོས་སྐྱོང་དང་། དབྱིག་གཉེན་དང་། ཕྱོགས་ཀྱི་གླང་པོ་(༡༨བ)ལ་སོགས་
པ་བསྟན་བཅོས་རྣམས་ཀྱི་མཛད་པ་པོ་བྱོན་ཟིན་པ་ནི་རྟེན་ཅིང་འབྲེལ་བར་འབྱུང་བའི་
དོན་ཕྱིན་ཅི་མ་ལོག་པ་འདི་སྤངས་སམ་ཞེ་ན་དེ་སྐད་དུ་སྨྲའོ། །ཞེས་གསུངས་པ་མི་
འཐད་པར་ཐལ། འདོད་པའི་ཕྱིར། །
བྱས་པ་ལ་ཁོ་ན་རེ། བྱང་ཆུབ་སེམས་དཔའ་ཡིན་ན། སྟོང་ཉིད་རྟོགས་པས་ཁྱབ་
པར་ཐལ། བྱང་སེམས་ཀྱི་ལམ་ཡིན་ན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་
ཁྱབ་པའི་ཕྱིར། དེར་ཐལ། ལམ་ཤེར་ཕྱིན་ཡིན་ན། དེས་ཟིན་པའི་ཁྱབ་པའི་ཕྱིར།
དེར་ཐལ། རྣམ་བཤད་སྙིང་པོ་རྒྱན་ལས། ལམ་ཤེར་ཕྱིན་མཐའ་དག་སྙིང་རྗེ་ཆེན་པོ་
དང༌། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་བྱང་ཆུབ་སེམས་དཔའི་ཐུགས་
རྒྱུད་ཀྱི་ལམ་རྣམས་སོ། །ཞེས་གསུངས་པའི་ཕྱིར། ཟེར་ན་མ་ཁྱབ། ཡང་ཁོ་ན་རེ།
ལམ་ཤེར་ཕྱིན་ཡིན་ན། སྟོང་ཉིད་རྟོགས་པའི་ཤེས་རབ་ཀྱིས་ཟིན་པའི་ཁྱབ་པར་ཐལ།
- 33 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གོ་སྒྲུབ་ཡིན་ན། དེས་ཟིན་པའི་ཁྱབ་པའི་ཕྱིར། དེར་ཐལ། གོ་སྒྲུབ་ཡིན་ན། ཤེར་ཕྱིན་
གྱི་ཉམས་ལེན་གྱི་བྱ་བས་ཟིན་པས་ཁྱབ་པའི་ཕྱིར། དེར་ཐལ། ཕར་ཕྱིན་རེ་རེའི་ནང་
དུ་དྲུག་དྲུག་ཚང་བར་བསྡུས་ནས་ཉམས་སུ་ལེན་པའི་བྱ་བས་ཟིན་པའི་སེམས་དཔའི་
རྣལ་འབྱོར། གོ་སྒྲུབ་ཀྱི་མཚན་ཉིད་ཡིན་པའི་ཕྱིར། དེར་ཐལ། གོ་སྒྲུབ་ཀྱི་མཚན་ཉིད་
ཡོད་པའི་ཕྱིར། ཟེར་ན་མ་ཁྱབ་སྟེ། ཕར་ཕྱིན་རེ་རེའི་ནང་དུ་དྲུག་དྲུག་ཚང་བར་བསྡུས་
ནས་ཉམས་སུ་ལེན་པར་འདོད་པའི་བསམ་པའི་བྱ་བས་ཟིན་པའི་སེམས་དཔའི་རྣལ་
འབྱོར་དེ། གོ་སྒྲུབ་ཀྱི་མཚན་ཉིད་ཡིན་པའི་ཕྱིར།
རང་ལུགས་ཀྱི་སྦྱོར་བ་ནི་བྱང་སེམས་ཚོགས་ལམ་པ་ཆོས་ཅན། རྒྱུ་མེད་དང་མི་
མཐུན་པའི་རྒྱུ་ལས་བྱུང་བ་མིན་ཏེ། སྙིང་རྗེ་ཆེན་པོ་དང་
། སྟོང་ཉིད་རྟོགས་པའི་ཤེས་
རབ་དང་། གཞན་དོན་དུ་རྫོགས་པའི་བྱང་ཆུབ་འཐོབ་པར་འདོད་པའི་བློ་གསུམ་ལས་
འཁྲུངས་པའི་ཕྱིར། བྱས་པ་ལ་ཁོ་ན་རེ། སྙིང་རྗེ་ཆེན་པོ་དེ་བྱང་(༡༩ན)སེམས་ཚོགས་
ལམ་པའི་རྒྱུ་ཡིན་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། སྙིང་རྗེ་ཆེན་པོ་དེ།
བྱང་སེམས་ཚོགས་ལམ་པའི་རྒྱུད་ཀྱི་སྙིང་རྗེ་ཆེན་པོའི་རྒྱུ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། དེའི་རྒྱུད་ཀྱི་སྙིང་རྗེ་ཆེན་པོ་དེ། སྙིང་རྗེ་ཆེན་པོའི་བྱེ་བྲག་ཡིན་
པའི་ཕྱིར། ཟེར་ན་མ་ཁྱབ་སྟེ། ལྷས་སྦྱིན་གྱི་རྒྱུར་གྱུར་པའི་བྱང་སེམས་ཚོགས་ལམ་
པའི་རྒྱུད་ཀྱི་སྙིང་རྗེ་ཆེན་པོ་དེ། དེའི་བྱེ་བྲག་ཡིན་པའི་ཕྱིར། །
གང་ཕྱིར་བརྩེ་ཉིད་རྒྱལ་བའི་ལོ་ཐོག་ཕུན་ཚོགས་འདིའི། །ཞེས་སོགས་ཀྱི་སྐབས་
སུ། རང་ལུགས་ཀྱི་སྦྱོར་བ་ནི། དཔལ་ལྡན་ཟླ་བ་གྲགས་པ་ཆོས་ཅན། བསྟན་བཅོས་
དབུ་མ་འཇུག་པ་རྩོམ་པའི་ཐོག་མར། བརྩེ་བ་སྙིང་རྗེ་ཆེན་པོ་ལ་བསྟོད་ཕྱག་མཛད་པ་
ཡིན་ཏེ། བརྩེ་བ་སྙིང་རྗེ་ཆེན་པོ་དེ། རྒྱལ་བའི་ལོ་ཐོག་ཕུན་ཚོགས་སྐྱེད་པ་ལ་ཐོག་
མཐའ་བར་གསུམ་དུ་གལ་ཆེ་བའི་སྙིང་རྗེ་ཡིན་པའི་རྒྱུ་མཚན་གྱིས་དེ་ལྟར་མཛད་པའི་
- 34 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཕྱིར། བྱས་པ་ལ་ཁོ་ན་རེ། བརྩེ་བ་སྙིང་རྗེ་ཆེན་པོ་དེ། རྒྱལ་བའི་ལོ་ཐོག་གི་རྒྱུ་ཡིན་
པར་ཐལ། སྦྱོར་བ་དེ་འཐད་པའི་ཕྱིར། འདོད་ན། བརྩེ་བ་སྙིང་རྗེ་ཆེན་པོ་དེ་སངས་རྒྱས་
འཕགས་པའི་རྒྱུ་ཡིན་པར་ཐལ། འདོད་ པའི་ ཕྱིར། འདོད་ན། དེ་ཆོས་ཅན། སངས་ རྒྱས་
འཕགས་པའི་དུས་ན་མེད་པར་ཐལ། ཁྱོད་དེའི་རྒྱུ་ཡིན་པའི་ཕྱིར། འདོད་ན། དེ་ཆོས་
ཅན། ཁྱོད་དེའི་རྒྱུད་ལ་མེད་པར་ཐལ། ཁྱོད་དེའི་དུས་ན་མེད་པའི་ཕྱིར། ཟེར་ན་མ་
ཁྱབ། འདོད་ན་སླ། །
གཞན་ཡང་། བརྩེ་བ་སྙིང་རྗེ་ཆེན་པོ་ཆོས་ཅན། ཁྱོད་སངས་རྒྱས་འཕགས་པའི་
དུས་ན་ཡོད་པར་ཐལ། ཁྱོད་དེའི་དུས་ན་དེའི་རྒྱུད་ལ་ཡོད་པའི་ཕྱིར། ཟེར་ན་མ་ཁྱབ་
དང་པོར་ང་ཞེས་ཁྱོད་བདག་ལ་ཞེན་གྱུར་ཅིང་། །ཞེས་སོགས་ཀྱི་སྐབས་སུ། མཐའ་
དཔྱད་པ་ལ། བོད་སྔ་རབས་པ་ཁ་ཅིག །སྙིང་རྗེ་དང་པོ་ཡིན་ན། རྟག་གཅིག་རང་
དབང་ཅན་གྱི་(༡༩བ)སེམས་ཅན་ལ་དམིགས་པས་ཁྱབ། སྙིང་རྗེ་གཉིས་པ་ཡིན་ན།
སེམས་ཅན་མི་རྟག་པར་རྟོགས་པས་ཁྱབ། སྙིང་རྗེ་གསུམ་པ་ཡིན་ན། སེམས་ཅན་
བདེན་མེད་དུ་རྟོགས་པས་ཁྱབ་ཟེར་ན། ལུགས་དང་པོ་དེ་འགོག་པ་ལ། ཊཱིཀ་ཆེན་ལས།
དེས་ན་སྙིང་རྗེ་དང་པོ་འདིར་རྟག་གཅིག་རང་དབང་ཅན་གྱི་སེམས་ཅན་ལ་དམིགས་
དགོས་པར་འདོད་པ་ནི་མི་རིགས་པར་སྨྲ་བ་སྟེ། བདག་མེད་པའི་ལྟ་བ་མ་རྙེད་པའི་
རྒྱུད་ཀྱི་སྙིང་རྗེ་ལ་ཡང་། སེམས་ཅན་ཙམ་ལ་དམིགས་ནས་སྐྱེ་བ་དུ་མ་ཡོད་པའི་ཕྱིར་
དང༌། གང་ཟག་གི་བདག་མེད་ཐུན་མོང་བ་དང་། དེ་ཁོ་ན་ཉིད་ཀྱི་ལྟ་བ་རྙེད་པའི་རྒྱུད་
ལ་ཡང་། སྔར་བཤད་པའི་ཁྱད་པར་གཉིས་གང་གིས་ཀྱང་ཁྱད་པར་དུ་མ་བྱས་པའི་
སེམས་ཅན་ལ་དམིགས་པའི་སྙིང་རྗེ་དུ་མ་ཡོད་པའི་ཕྱིར། དཔེར་ན་བུམ་པ་རྟག་པར་
འཛིན་པའི་ཞེན་ཡུལ་སུན་ཕྱུངས་ནས། མི་རྟག་པར་ཁོང་དུ་ཆུད་པས་ཀྱང་། བུམ་པ་
-35 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དམིགས་པར་འཇོག་རེས་ཀྱིས་མི་རྟག་པས་ཁྱད་པར་དུ་བྱས་པའི་བུམ་པ་དམིགས་པར་
མི་འཇོག་པ་དུ་མ་ཞིག་འོང་ལ། བུམ་པ་མི་རྟག་པར་ཁོང་དུ་མ་ཆུད་པས་ཀྱང་བུམ་པ་
དམིགས་པར་འཇོག་རེས་ཀྱིས་རྟག་པས་ཁྱད་པར་དུ་བྱས་པའི་བུམ་པ་དམིགས་པར་
མི་འཇོག་པ་བཞིན་ནོ། །ཞེས་གསུངས། འདིའི་དོན་ནི། སེམས་ཅན་མི་རྟག་པར་ཚད་
མས་མ་གྲུབ་པའི་གང་ཟག་གི་རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཆོས་
ཅན། རྟག་གཅིག་རང་དབང་ཅན་གྱི་སེམས་ཅན་ལ་དམིགས་པར་ཐལ། སྙིང་རྗེ་དང་
པོ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། སེམས་ཅན་ཙམ་ལ་དམིགས་
པའི་སྙིང་རྗེ་ཡིན་པའི་ཕྱིར། དེར་ཐལ། དེའི་རྒྱུད་ལ་སེམས་ཅན་ཙམ་ལ་དམིགས་པའི་
སྙིང་རྗེ་ཡོད་པའི་ཕྱིར། མ་གྲུབ་ན། དེའི་རྒྱུད་ཀྱི་སེམས་ཅན་ལ་དམིགས་པའི་སྙིང་རྗེ་
ཡིན་ན། རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་
བྲལ་བར་འདོད་པའི་རྣམ་པ་(༢༠ན)ཅན་ལ་དམིགས་ནས་སྡུག་བསྔལ་དང་བྲལ་བར་
འདོད་པའི་རྣམ་པ་ཅན་གྱི་བློ་ཡིན་དགོས་པར་ཐལ། དེའི་རྒྱུད་ལ་སེམས་ཅན་ཙམ་ལ་
དམིགས་པའི་སྙིང་རྗེ་མེད་པའི་ཕྱིར། རྟགས་ཁས། འདོད་ན། དེ་ཡིན་ན། སེམས་ཅན་
འདི་ནི་རྟག་པའོ་སྙམ་པའི་བློས་ཁྱད་པར་དུ་བྱས་ནས་སེམས་ཅན་ལ་དམིགས་པའི་བློ་
ཡིན་དགོས་པར་ཐལ། འདོད་པའི་ཕྱིར། འདོད་ན། བུམ་པ་མི་རྟག་པར་ཚད་མས་མ་
གྲུབ་པའི་གང་ཟག་གི་རྒྱུད་ཀྱི་བུམ་པ་ལ་དམིགས་པའི་བློ་ཡིན་ན། བུམ་པ་འདི་ནི་རྟག་
པའོ་སྙམ་པའི་བློས་ཁྱད་པར་དུ་བྱས་ནས། བུམ་པ་ལ་དམིགས་པའི་བློ་ཡིན་དགོས་
པར་ཐལ། འདོད་པའི་ཕྱིར། འདོད་མི་ནུས་ཏེ། བུམ་པ་མི་རྟག་པར་ཚད་མས་མ་གྲུབ་
པའི་གང་ཟག་གིས་བུམ་པ་དམིགས་རེས་ཀྱིས་བུམ་པ་འདི་ནི་རྟག་པའོ་སྙམ་དུ་འཛིན་
པས་མ་ཁྱབ་པ་མྱོང་བས་གྲུབ་པའི་ཕྱིར། །
གཞན་ཡང་། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་
- 36 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན། རྟག་གཅིག་རང་དབང་ཅན་གྱི་
སེམས་ཅན་ལ་དམིགས་པར་ཐལ། སྙིང་རྗེ་དང་པོ་ཡིན་པའི་ཕྱིར། ཁྱབ་པ་ཁས། མ་
གྲུབ་ན། དེར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར། མ་གྲུབ་
ན། དེར་ཐལ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར།
མ་གྲུབ་ན། དེའི་རྒྱུད་ཀྱི་སེམས་ཅན་ལ་དམིགས་པའི་སྙིང་རྗེ་ཡིན་ན། མི་རྟག་པས་ཁྱད་
པར་དུ་བྱས་ནས་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་གྱི་བློ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། དེ་ཡིན་ན།
སེམས་ཅན་འདི་ནི་མི་རྟག་པའོ་སྙམ་པའི་བློས་ཁྱད་པར་དུ་བྱས་ནས་སེམས་ཅན་ལ་
དམིགས་པའི་བློ་ཡིན་དགོས་པར་ཐལ། འདོད་པའི་(༢༠བ) ཕྱིར། འདོད་ན། བུམ་པ་
མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་བུམ་པ་ལ་དམིགས་པའི་བློ་ཡིན་ན།
བུམ་པ་འདི་ནི་མི་རྟག་པའོ་སྙམ་པའི་བློས་ཁྱད་པར་དུ་བྱས་ནས་བུམ་པ་ལ་དམིགས་
པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་མི་ནུས་ཏེ། བུམ་པ་མི་རྟག་
པར་ཚད་མས་གྲུབ་པའི་གང་ཟག་གིས་བུམ་པ་ལན་གཅིག་ཚད་མས་གྲུབ་ཀྱང་། དེས་
བུམ་པ་དམིགས་པར་འཇོག་རེས་ཀྱིས་བུམ་པ་འདི་ནི་མི་རྟག་པའོ་སྙམ་དུ་འཛིན་པས་
མ་ཁྱབ་པ་མྱོང་བས་གྲུབ་པའི་ཕྱིར། དེ་བཞིན་དུ། སེམས་ཅན་བདེན་སྟོང་དུ་ཚད་མས་
གྲུབ་པའི་གང་ག་གི་རྒྱུད་ཀྱི་སེམས་ཅན་ཙམ་ལ་དམིགས་པའི་སྙིང་རྗེ་ཆོས་ཅན། རྟག་
གཅིག་རང་དབང་ཅན་གྱི་སེམས་ཅན་ལ་དམིགས་ པར་ཐལ། སྙིང་རྗེ་དང་པོ་ཡིན་
པའི་ཕྱིར། དེར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་ཕྱིར་ཏེ།
དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། མ་གྲུབ་ན།
དེའི་རྒྱུད་ཀྱི་སེམས་ཅན་ལ་དམིགས་པའི་སྙིང་རྗེ་ཡིན་ན། བདེན་སྟོང་གིས་ཁྱད་པར་
དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་
-37 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པ་ཅན་གྱི་བློ་ཡིན་དགོས་པར་ཐལ། མ་གྲུབ་པ་དེའི་ཕྱིར། འདོད་ན། སྒྲུབ་བྱེད་སྔར་
དང་འདྲའོ། །ཐལ་འགྱུར་དེར་གསུམ་ཀའི་རྩ་བར་འདོད་མི་ནུས་ཏེ། སེམས་ཅན་ལ་
དམིགས་པའི་སྙིང་རྗེ་ཡིན་པའི་ཕྱིར་རོ། །དམ་བཅའ་ཕྱི་མ་གཉིས་འགོག་པ་ལ། ཊིཀ་
ཆེན་ལས། བོད་ཀྱི་ཊིཀ་བྱེད་མང་པོས་སྙིང་རྗེ་གཉིས་པ་ཉིད་ཀྱིས་སྐད་ཅིག་གིས་
འཇིག་པར་དམིགས་པ་དང༌། སྙིང་རྗེ་གསུམ་པ་ཉིད་ཀྱིས་རང་བཞིན་མེད་པར་
དམིགས་ཟེར་བ་ནི། འདི་དག་གི་དམིགས་རྣམ་ལེགས་པར་མ་རྟོགས་པའི་བཤད་པ་
སྟེ། སྙིང་རྗེ་གཉིས་ནི་སེམས་ཅན་སྡུག་བསྔལ་དང་བྲལ་འདོད་རྣམ་པ་ཅན་དུ་ཁས་
ལེན་དགོས་ལ། (༢༡ན)སྐད་ཅིག་མ་དང་། རང་བཞིན་མེད་པ་གཉིས་རྣམ་པའི་ཡུལ་
དུ་འདོད་ན། སྙིང་རྗེ་གཅིག་ལ་འཛིན་སྟངས་ཀྱི་རྣམ་པ་མི་མཐུན་པ་གཉིས་སུ་འགྱུར་
བའི་ཕྱིར། ཞེས་གསུངས། །
འདིའི་དོན་ནི། སློབ་པའི་རྒྱུད་ཀྱི་ཆོས་ལ་དམིགས་པའི་སྙིང་རྗེ་ཆོས་ཅན། ཁྱོད་
ལ་འཛིན་སྟངས་མི་མཐུན་པ་གཉིས་ཡོད་པར་ཐལ། ཁྱོད་སེམས་ཅན་མི་རྟག་པའི་རྣམ་
པ་ཅན་གྱི་བློ་ཡང་ཡིན། ཁྱོད་སེམས་ཅན་སྡུག་བསྔལ་དང་བྲལ་བར་འདོད་པའི་རྣམ་པ་
ཅན་གྱི་བློ་ཡང་ཡིན་པའི་ཕྱིར། རྟགས་དང་པོ་ཁས། འདོད་མི་ནུས་ཏེ། སློབ་པའི་རྒྱུད་
ཀྱི་སྙིང་རྗེ་ཡིན་པའི་ཕྱིར། དེ་བཞིན་དུ། སློབ་པའི་རྒྱུད་ཀྱི་དམིགས་མེད་ལ་དམིགས་
པའི་སྙིང་རྗེ་ཆོས་ཅན། ཁྱོད་ལ་འཛིན་སྟངས་མི་མཐུན་པ་གཉིས་ཡོད་པར་ཐལ། ཁྱོད་
སེམས་ཅན་བདེན་སྟོང་གི་རྣམ་པ་ཅན་གྱི་བློ་ཡང་ཡིན། ཁྱོད་སེམས་ཅན་སྡུག་བསྔལ་
དང་བྲལ་བར་འདོད་པའི་རྣམ་པ་ཅན་གྱི་བློ་ཡང་ཡིན་པའི་ཕྱིར། འདོད་མི་ནུས་ཏེ།
སློབ་པའི་རྒྱུད་ཀྱི་སྙིང་རྗེ་ཡིན་པའི་ཕྱིར། །
ཁོ་ན་རེ། བྱང་སེམས་ཚོགས་ལམ་པའི་རྒྱུད་ཀྱི་དམིགས་མེད་ལ་དམིགས་པའི་
སྙིང་རྗེ་དེས། བདེན་མེད་རྟོགས་པར་ཐལ། དེས་བདེན་མེད་ལ་དམིགས་པའི་ཕྱིར། །
- 38 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དེར་ཐལ། དེས་དམིགས་མེད་ལ་དམིགས་པའི་ཕྱིར་ཏེ། དེ་དམིགས་མེད་ལ་དམིགས་པའི་
སྙིང་རྗེ་ཡིན་པའི་ཕྱིར། ཟེར་ན་མ་ཁྱབ་སྟེ། བདག་མེད་ཀྱིས་ཁྱད་པར་དུ་བྱས་པའི་སེམས་
ཅན་ལ་དམིགས་པ་ལ་དམིགས་པ་མེད་པ་ལ་དམིགས་པའི་སྙིང་རྗེ་ཞེས་བར་གྱི་ཚིག་མི་
མངོན་པར་བྱས་པ་ཡིན་པའི་ཕྱིར། དེས་ན། རང་ལུགས་འཇོག་པ་ན། ཊིཀ་ཆེན་ལས། དེས་
ན་ཁྱད་པར་གཉིས་ཀྱིས་ཁྱད་པར་དུ་བྱས་པའི་སེམས་ཅན་སྙིང་རྗེའི་དམིགས་པར་
འཇོག་པ་ལ། སྙིང་རྗེ་གཉིས་རྒྱུད་ལྡན་གྱི་གང་ཟག་གིས་སེམས་ཅན་སྐད་ཅིག་མ་དང་
རང་བཞིན་མེད་པར་སྔོན་དུ་ངེས་ཟིན་པ་ལ་བརྟེན་ནས་ཁྱད་ཆོས་གཉིས་ཀྱི་(༢༡བ)
རྣམ་པ་ཤར་བ་གཅིག་དགོས་ཀྱི་སྙིང་རྗེས་དེ་གཉིས་སུ་དམིགས་པ་མི་དགོས་སོ། །
ཞེས་གསུངས། །
འདིའི་དོན་ལ་མཁས་པ་ཁ་ཅིག །རང་གི་དངོས་ཀྱི་ཉེར་ལེན་སེམས་ཅན་སྡུག་
བསྔལ་གྱིས་མནར་བ་ཙམ་དུ་རྟོགས་པའི་བློ་ལས་བྱུང་ཞིང་། རང་གི་དམིགས་ཡུལ་དུ་
གྱུར་པའི་མི་རྟག་པས་ཁྱད་པར་དུ་བྱས་ཤིང་། ཕུང་སོགས་ཀྱི་ཆོས་ཙམ་ལ་བརྟེན་ནས་
བཏགས་པའི་སེམས་ཅན་ལ་དམིགས་ནས་དེ་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་གྱི་བརྩེ་བ་དེ། སྙིང་རྗེ་གཉིས་པའི་མཚན་ཉིད། རང་གི་དངོས་ཀྱི་ཉེར་ལེན་
སེམས་ཅན་རང་བཞིན་མེད་པར་རྟོགས་པའི་བློ་ལ་བརྟེན་ནས་བྱུང་ཞིང་། རང་བཞིན་
མེད་པས་ཁྱད་པར་དུ་བྱས་པའི་སེམས་ཅན་སྡུག་བསྔལ་ཅན་ལ་དམིགས་ནས། དེ་
སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་བརྩེ་བ་དེ། སྙིང་རྗེ་གསུམ་པའི་
མཚན་ཉིད། སྙིང་རྗེ་གསུམ་པོ་འདི་སེམས་ཅན་གྱི་རྒྱུད་ལ་འགལ་ཡང་། སངས་རྒྱས་
སར་མི་འགལ་ཏེ། སེམས་ཅན་སྡུག་བསྔལ་གྱིས་མནར་བར་རྟོགས་པའི་བློ་དང༌།
སེམས་ཅན་མི་རྟག་པར་རྟོགས་པའི་བློ་དང་། དེ་བདེན་སྟོང་དུ་རྟོགས་པའི་བློ་གསུམ།
སེམས་ཅན་གྱི་རྒྱུད་ལ་ཅིག་ཅར་དུ་སྐྱེད་མི་ནུས། སངས་རྒྱས་འཕགས་པ་རང་རྒྱུད་ཀྱི་
- 39 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བློ་དེ་གསུམ་ཅིག་ཅར་དུ་སྐྱེད་ནུས་པའི་ཕྱིར། ཟེར་ན། དེ་འདྲ་ཊིཀ་ཆེན་གྱི་དགོངས་པ་
མ་ཡིན་ཏེ། ཤེས་བྱ་ཆོས་ཅན། སེམས་ཅན་གྱི་རྒྱུད་ལ་བློ་གསུམ་པོ་དེ་ཅིག་ཅར་དུ་སྐྱེད་
ནུས་པར་ཐལ། སེམས་ཅན་གྱི་རྒྱུད་ལ་སེམས་ཅན་མི་རྟག་པར་རྟོགས་པའི་བློ་དང༌།
སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་གཉིས་ཅིག་ཅར་དུ་སྐྱེད་
ནུས་པའི་ཕྱིར། མ་གྲུབ་ན། དེར་ཐལ། ཆོས་ལ་དམིགས་པའི་སྙིང་རྗེ་སྐད་ཅིག་དང་པོ་
ལ་གནས་པའི་སེམས་ཅན་གྱི་རྒྱུད་ལ། སེམས་ཅན་མི་རྟག་པར་རྟོགས་པའི་བློ་དང་།
(༢༢ན)སེམས་ཅན་སྡུག་བསྔལ་དང་བྲལ་འདོད་ཀྱི་རྣམ་པ་ཅན་གྱི་བློ་གཉིས་ཅིག་ཅར་
དུ་ཡོད་པའི་ཕྱིར་ཏེ། ཆོས་ལ་དམིགས་པའི་ སྙིང་ རྗེ་སྐད་ཅིག་གཉིས་པ་དེ། རང་གི་
དངོས་ཀྱི་ཉེར་ལེན་དུ་གྱུར་པའི་སེམས་ཅན་མི་རྟག་པར་རྟོགས་པའི་བློ་ལས་བྱུང་བ་
གང་ཞིག །རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་དང་བྲལ་
འདོད་ཀྱི་རྣམ་པ་ཅན་གྱི་བློ་ལས་བྱུང་བའི་ཕྱིར། དང་པོ་མ་གྲུབ་ན། དེ་ཆོས་ཅན། དེ་
ལས་བྱུང་བར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། འཁོར་གསུམ།
གཞན་ཡང་། སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཡིན་ན། སྙིང་རྗེ་གསུམ་ག་ཡིན་
དགོས་པར་ཐལ། དེའི་རྒྱུད་ལ་སྙིང་རྗེ་གསུམ་ག་ཡོད་པ་ནི་གང་ཞིག །དེའི་རྒྱུད་ལ་དེ་
གསུམ་མི་འགལ་བ་ལ་རྒྱུ་མཚན་ཡོད་པའི་ཕྱིར། རྟགས་ཁས། འདོད་ན། རྣམ་
མཁྱེན་སྐད་ཅིག་དང་པོ་ལ་གནས་པའི་སངས་རྒྱས་འཕགས་པའི་རྒྱུད་ཀྱི་སྙིང་རྗེ་ཆེན་
པོ་ཆོས་ཅན། དེར་ཐལ། དེའི་ཕྱིར། འདོད་ ན། དེ་ ཆོས་ ཅན། རང་ གི་ དངོས་ ཀྱི་ ཉེར་
ལེན་དུ་གྱུར་པའི་སེམས་ཅན་མི་རྟག་པར་རྟོགས་པའི་བློ་ལ་བརྟེན་ནས་བྱུང་བར་ཐལ།
ཆོས་ལ་དམིགས་པའི་སྙིང་རྗེ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན།
རང་གི་དངོས་ཀྱི་ཉེར་ལེན་དུ་གྱུར་པའི་སེམས་ཅན་སྡུག་བསྔལ་གྱིས་མནར་བ་ཙམ་དུ་
རྟོགས་པའི་བློ་ལས་བྱུང་བར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་པའི་
- 40 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
ཕྱིར། རྟགས་ཁས། འདོད་ན། དེ་ཆོས་ཅན། རང་གི་དངོས་ཀྱི་ཉེར་ལེན་དུ་གྱུར་ པའི་
སེམས་ཅན་རང་བཞིན་མེད་པར་རྟོགས་པའི་བློ་ལས་བྱུང་བར་ཐལ། སྙིང་རྗེ་གསུམ་པ་
ཡིན་པའི་ཕྱིར། རྟགས་ཁས། འདོད་ན། རྒྱུན་མཐའི་བར་ཆད་མེད་ལམ་པའི་རྒྱུད་ལ།
སེམས་ཅན་སྡུག་བསྔལ་གྱིས་མནར་བ་ཙམ་དུ་རྟོགས་པའི་བློ་དང་། (༢༢བ)སེམས་ཅན་
མི་རྟག་པར་རྟོགས་པའི་བློ་དང༌། དེ་རང་བཞིན་མེད་པར་རྟོགས་པའི་བློ་གསུམ་ཅིག་
ཅར་དུ་ཡོད་པར་ཐལ། འདོད་པ་གསུམ་པོ་དེའི་ཕྱིར། འདོད་ན། སེམས་ཅན་གྱི་རྒྱུད་
ལ་ བློ་དེ་གསུམ་ཅིག་ཅར་དུ་སྐྱེད་པ་མེད་ པར་ ཁས་བླངས་པ་དང་འགལ། འཁོར་
གསུམ། །
གཞན་ཡང་། ཊཱིཀ་ཆེན་ལས། དེས་ན་ཆོས་ལ་དམིགས་པའི་སྙིང་རྗེ་ནི། སེམས་
ཅན་ཙམ་ལ་དམིགས་པ་མིན་གྱི། སྐད་ཅིག་གིས་འཇིག་པའི་སེམས་ཅན་ལ་དམིགས་
པ་ཡིན་པས། སྐད་ཅིག་གིས་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་
པའོ། །ཞེས་དང་། དམིགས་པ་མེད་པ་ལ་དམིགས་པའི་སྙིང་རྗེའང་། སེམས་ཅན་ཙམ་
ལ་དམིགས་པ་མིན་གྱི། དམིགས་པ་ཁྱད་པར་བ་རང་བཞིན་གྱིས་གྲུབ་པས་སྟོང་པའི་
སེམས་ཅན་ལ་དམིགས་པའོ། །ཞེས་གསུངས་པའི་དོན་མ་གྲུབ་པར་ཐལ། ཆོས་ལ་
དམིགས་པའི་སྙིང་རྗེ་དང༌། སྙིང་རྗེ་དང་པོའི་གཞི་མཐུན་ཡོད། དམིགས་མེད་ལ་
དམིགས་པའི་སྙིང་རྗེ་དང་། སྙིང་རྗེ་དང་པོའི་གཞི་མཐུན་ཡོད་པའི་ཕྱིར། རྟགས་རྣམས་
ཁས། གཞན་ཡང་། སངས་རྒྱས་འཕགས་པའི་རྒྱུད་ཀྱི་སྙིང་རྗེ་དང་པོ་ཆོས་ཅན། མི་
རྟག་པ་དང་བདེན་མེད་གང་གིས་ཀྱང་ཁྱད་པར་དུ་མ་བྱས་པའི་རང་གི་དམིགས་ཡུལ་
དུ་གྱུར་པའི་སྡུག་བསྔལ་གྱིས་མནར་བའི་སེམས་ཅན་ཙམ་ལ་དམིགས་པར་ཐལ། སྙིང་
རྗེ་དང་པོ་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས། རྩ་འགྲེལ་གཉིས་ཀར་སྙིང་རྗེ་ཕྱི་
མ་གཉིས་ལ་སྔར་བཤད་པའི་ཁྱད་པར་གྱིས་ཁྱད་པར་དུ་བྱས་པའི་སེམས་ཅན་ལ་དམིགས་
- 41-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པར་བཤད་ལ། སྙིང་རྗེ་དང་པོ་ལ་དེ་འདྲ་བའི་ཁྱད་པར་གྱིས་ཁྱད་པར་དུ་བྱས་པ་མིན་
པར། སེམས་ཅན་ཙམ་ཞིག་དམིགས་པར་གསུངས་པས། དེ་ལ་དགོངས་ནས་སེམས་
ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་ཉེར་བསྡུའི་མིང་ངོ༌། །
ཞེས་གསུངས་པའི་ཕྱིར། (༢ ༣ན)གོང་དུ་འདོད་མི་ནུས་ཏེ། དེས་སེམས་ཅན་མི་རྟག་
པར་ཡང་མངོན་སུམ་དུ་རྟོགས། སེམས་ཅན་བདེན་མེད་དུ་ཡང་མངོན་སུམ་དུ་རྟོགས་
པའི་ཕྱིར། མ་གྲུབ་ན། ཆོས་ཅན་དེ་ཡོད་པར་བུད། བྱས་པ་ལ་ཁོ་ན་རེ། རྩ་བར་མ་
ཁྱབ་སྟེ། ཊཱིཀ་ཆེན་ལས་དེ་ལྟར་གསུངས་པའི་དོན་ནི། སྙིང་ རྗེ་ ཕྱི་མ་གཉིས་པོ་གང་
རུང་ཡིན་ན། མི་རྟག་པ་དང༌། བདེན་མེད་གང་རུང་གིས་ཁྱད་པར་དུ་བྱས་ནས། རང་
གི་དམིགས་ཡུལ་དུ་གྱུར་པའི་སེམས་ཅན་ལ་དམིགས་དགོས་པ་ཡིན་གྱི། སྙིང་རྗེ་དང་
པོ་ཡིན་ན། མི་རྟག་པ་དང་། བདེན་མེད་གང་རུང་གིས་ཁྱད་པར་དུ་བྱས་ནས། རང་གི་
དམིགས་ཡུལ་དུ་གྱུར་པའི་སེམས་ཅན་ལ་དམིགས་མི་དགོས་ཞེས་པའི་དོན་ཡིན་པའི་
ཕྱིར། དེ་གཉིས་གང་རུང་གིས་ཁྱད་པར་དུ་མ་བྱས་པར། སེམས་ཅན་ལ་དམིགས་
དགོས་ཞེས་པའི་དོན་མ་ཡིན་པའི་ཕྱིར། ཞེས་གསུངས། །
མཁས་པ་ཁ་ཅིག །སངས་རྒྱས་འཕགས་པའི་རྒྱུད་ལ་སྙིང་རྗེ་དང་པོ་ཡོད་པར་
ཐལ། དེའི་རྒྱུད་ལ་སེམས་ཅན་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། དེར་ཐལ།
དེའི་རྒྱུད་ལ་སེམས་ཅན་ལ་དམིགས་པའི་སྙིང་རྗེ་ཡོད་པའི་ཕྱིར། ཁྱབ་སྟེ། སེམས་ཅན་
ལ་དམིགས་པའི་སྙིང་རྗེ་ཡིན་ན། སེམས་ཅན་ཙམ་ལ་དམིགས་པའི་སྙིང་རྗེ་ཡིན་དགོས་
པའི་ཕྱིར། དེར་ཐལ། ཊིཀ་ཆེན་ལས། སྙིང་རྗེ་དང་པོ་ལ་དེ་འདྲ་བའི་ཁྱད་པར་གྱིས་
ཁྱད་པར་དུ་བྱས་པ་མིན་པར། སེམས་ཅན་ཙམ་ཞིག་དམིགས་པར་གསུངས་པས་དེ་ལ་
དགོངས་ནས་སེམས་ཅན་ལ་དམིགས་པའི་སྙིང་རྗེ་ཞེས་པ་ཡང་ཐ་སྙད་བདེ་བའི་ཕྱིར་
ཉེར་བསྡུའི་མིང་ངོ༌། །ཞེས་གསུངས་པའི་ཕྱིར། ཞེས་གསུངས་ན་མ་ཁྱབ་སྟེ། སྙིང་རྗེ་
- 42 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ལ་གསུམ་དུ་ཕྱེ་བའི་སེམས་ཅན་ལ་དམིགས་པའི་སྙིང་རྗེ་ཡིན་ན། སྙིང་རྗེ་དང་པོ་ཡིན་
དགོས་པ་ལུང་དེའི་དོན་ཡིན་པའི་ཕྱིར། གཞན་ཡང་། སངས་རྒྱས་འཕགས་པའི་རྒྱུད་
ལ་སེམས་ཅན་ཙམ་(༢༣བ)ལ་དམིགས་པའི་སྙིང་རྗེ་ཡོད་པར་ཐལ། དེའི་རྒྱུད་ལ་སྡུག་
བསྔལ་གྱིས་མནར་བའི་སེམས་ཅན་སྤྱི་ཙམ་ལ་དམིགས་པའི་སྙིང་རྗེ་ཡོད་པའི་ཕྱིར། ཞེས་
གསུངས་ན་མ་ཁྱབ་སྟེ། སེམས་ཅན་ཙམ་ལ་དམིགས་པའི་སྙིང་རྗེ་ཞེས་པའི་ཙམ་སྒྲ་
འདིས་མི་རྟག་པ་དང༌། བདེན་མེད་གང་རུང་གིས་ཁྱད་པར་དུ་བྱས་པའི་སེམས་ཅན་ལ་
དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་ཡིན་པ་དེ་གཅོད་པ་ནི་
ཊིཀ་ཆེན་གྱི་དགོངས་པ་ཡིན་པའི་ཕྱིར། དེ་ལྟར་དུ་ཡང་ཊིཀ་ཆེན་ལས། དེས་ན་ཆོས་
ལ་དམིགས་པའི་སྙིང་རྗེ་ནི་སེམས་ཅན་ཙམ་ཞིག་ལ་དམིགས་པ་མིན་གྱི། ཞེས་སོགས་
དྲངས་མ་ཐག་པའི་ལུང་གིས་གསལ་བར་བསྟན་པའི་ཕྱིར། །
ཁ་ཅིག །སངས་རྒྱས་འཕགས་པའི་རྒྱུད་ལ་སེམས་ཅན་ལ་དམིགས་པའི་སྙིང་རྗེ་
མེད་ཟེར་ན། དེ་མི་འཐད་དེ། དེའི་རྒྱུད་ལ་སེམས་ཅན་ལ་དམིགས་པའི་ཐུགས་རྗེ་ཆེན་
པོ་ཡོད་པའི་ཕྱིར། དེས་ན། རང་འགྲེལ་ལས། སྙིང་རྗེ་དང་པོ་དང་སེམས་ཅན་ཙམ་ལ་
དམིགས་པའི་སྙིང་རྗེ་དོན་གཅིག་བྱས་པ་ལ། མཁས་པ་ཁ་ཅིག །དེ་གཉིས་དོན་མི་
གཅིག་པར་ཐལ། སེམས་ཅན་ཙམ་ལ་དམིགས་པའི་སྙིང་རྗེ་ཡིན་ན། སྙིང་རྗེ་དང་པོ་
ཡིན་དགོས་ཀྱང་། སྙིང་རྗེ་དང་པོ་ཡིན་ན། སེམས་ཅན་ཙམ་ལ་དམིགས་པའི་སྙིང་རྗེ་
ཡིན་མི་དགོས་པའི་ཕྱིར། དེར་ཐལ། རྟག་གཅིག་རང་དབང་ཅན་གྱི་སེམས་ཅན་ལ་
དམིགས་པའི་སྙིང་རྗེ་དང་པོ་ཡོད་པའི་ཕྱིར། དེར་ཐལ། སེམས་ཅན་རྟག་པར་བདེན་
ཞེན་གྱིས་འདོད་པའི་གང་ཟག་གི་རྒྱུད་ཀྱི་རྟག་གཅིག་རང་དབང་ཅན་གྱི་སེམས་ཅན་
ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་དེ།
སྙིང་རྗེ་དང་པོ་ཡིན་པའི་ཕྱིར། མ་གྲུབ་ན། དེར་ཐལ། སྙིང་རྗེ་གསུམ་པོ་གང་རུང་གང་
- 43 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཞིག །ཆོས་ལ་དམིགས་པའི་སྙིང་རྗེ་ཡང་མ་ཡིན། དམིགས་མེད་ལ་དམིགས་པའི་སྙིང་
རྗེ་ཡང་མ་ཡིན་པའི་ཕྱིར། དང་པོ་མ་གྲུབ་ན། (༢༤ན)དེ་ཆོས་ཅན་སྙིང་རྗེ་གསུམ་པོ་
གང་རུང་ཡིན་པར་ཐལ། སྙིང་རྗེ་ཡིན་པའི་ཕྱིར། ཟེར་ན་མ་ཁྱབ། རྟགས་ཕྱི་མ་གཉིས་
ཀ་གྲུབ་སྟེ། སེམས་ཅན་རྟག་པར་བདེན་ཞེན་གྱིས་འདོད་པའི་གང་ཟག་གི་རྒྱུད་ཀྱི་སྙིང་
རྗེ་ཡིན་པའི་ཕྱིར། ཟེར་ན་མ་ཁྱབ་མཚམས་ལ། དབུ་མ་རང་རྒྱུད་པའི་རྒྱུད་ཀྱི་བདེན་
མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས། སྡུག་བསྔལ་དང་བྲལ་
བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། སྙིང་ རྗེ་གསུམ་པོ་གང་རུང་ཡིན་
པར་ཐལ། སྙིང་རྗེ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ལ་བདེན་
མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་
བར་འདོད་པའི་རྣམ་པ་ཅན་གྱི་སྙིང་རྗེ་ཡོད་པའི་ཕྱིར། དེར་ཐལ། དེའི་རྒྱུད་ལ་སྙིང་རྗེ་
ཡོད་པ་གང་ཞིག །དེ་སེམས་ཅན་བདེན་མེད་དུ་བདེན་ཞེན་གྱིས་འདོད་པའི་གང་ཟག་
ཡིན་པའི་ཕྱིར། རྩ་བར་འདོད་མི་ནུས་ཏེ། དེ་སྙིང་རྗེ་དང་པོ་མ་ཡིན་པ་གང་ཞིག །ཕྱི་
མ་གཉིས་རེ་རེ་ནས་མ་ཡིན་པའི་ཕྱིར། རྟགས་དང་པོ་ཆོས་ཅན་གྱིས་གྲུབ། ཕྱི་མ་སླ། །
གཞན་ཡང་། སེམས་ཅན་མི་རྟག་པར་ཚད་མས་མ་གྲུབ། སེམས་ཅན་མི་རྟག་
པར་བདེན་ཞེན་གྱིས་འདོད་པའི་གང་ཟག་གི་རྒྱུད་ཀྱི་མི་རྟག་པས་ཁྱད་པར་དུ་བྱས་
པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་རྣམ་པ་ཅན་
གྱི་སྙིང་རྗེ་ཆོས་ཅན། སྙིང་རྗེ་གསུམ་པོ་གང་རུང་ཡིན་པར་ཐལ། སྙིང་རྗེ་ཡིན་པའི་ཕྱིར།
རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། དེའི་རྒྱུད་ལ་སྙིང་རྗེ་ཡོད་པ་གང་ཞིག །
དེ་སེམས་ཅན་མི་རྟག་པར་བདེན་ཞེན་གྱིས་འདོད་པའི་གང་ཟག་ཡིན་པའི་ཕྱིར། རྩ་
བར་འདོད་མི་ནུས་ཏེ། དེ་སེམས་ཅན་ཙམ་ལ་དམིགས་པའི་སྙིང་རྗེ་ཡང་མ་ཡིན། ཆོས་
ལ་དམིགས་པའི་སྙིང་རྗེ་ཡང་མ་ཡིན། དམིགས་མེད་ལ་དམིགས་པའི་སྙིང་རྗེ་ཡང་མ་
- 44 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡིན་པའི་ཕྱིར། རྟགས་དང་པོ་གྲུབ་(༢༤བ)སྟེ། མི་རྟག་པས་ཁྱད་པར་དུ་བྱས་པའི་
སེམས་ཅན་ལ་དམིགས་ནས། སྡུག་བསྔལ་དང་བྲལ་བར་འདོད་པའི་རྣམ་པ་ཅན་གྱི་
སྙིང་རྗེ་ཡིན་པའི་ཕྱིར། རྟགས་གཉིས་པ་མ་གྲུབ་ན། དེ་ཆོས་ཅན། ཁྱོད་སེམས་ཅན་མི་
རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པར་ཐལ། ཆོས་ལ་
དམིགས་པའི་སྙིང་རྗེ་ཡིན་པའི་ཕྱིར། རྟགས་གསུམ་པ་མ་གྲུབ་ན། དེ་ཆོས་ཅན། ཁྱོད་
སེམས་ཅན་བདེན་མེད་དུ་ཚད་མས་གྲུབ་ པའི་ གང་ ཟག་ གི་ རྒྱུད་ ཀྱི་ སྙིང་ རྗེ་ ཡིན་
པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། །
ཁ་ཅིག །ཆོས་ལ་དམིགས་པའི་སྙིང་རྗེ་ཡིན་ན། སེམས་ཅན་བཏགས་ཡོད་དུ་ཚད་
མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་ཡིན་པས་ཁྱབ་ཟེར་ན། སེམས་ཅན་བདེན་
མེད་དུ་ཚད་མས་མ་གྲུབ། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་
རྒྱུད་ཀྱི་མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས། སྡུག་བསྔལ་
དང་བྲལ་བར་འདོད་པའི་རྣམ་པ་ཅན་གྱི་སྙིང་རྗེ་ཆོས་ཅན། དེར་ཐལ། དེའི་ཕྱིར། མ་
གྲུབ་ན། དེར་ཐལ། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་
སྙིང་ རྗེ་གང་ཞིག །མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་
སྡུག་བསྔལ་དང་བྲལ་བར་འདོད་པའི་བློ་ཡིན་པའི་ཕྱིར། རྩ་བར་འདོད་ན། དེ་སེམས་
ཅན་བཏགས་ཡོད་དུ་ཚད་མས་གྲུབ་པའི་གང་ཟག་ཡིན་པར་ཐལ། འདོད་པའི་ཕྱིར། །
དེ་ཆོས་ཅན། ཁྱོད་སེམས་ཅན་མིང་རྐྱང་བཏགས་ཡོད་དུ་ཚད་མས་གྲུབ་པའི་གང་ཟག་
ཡིན་ པར་ ཐལ། འདོད་ པའི་ ཕྱིར། འདོད་ན། དེ་ཆོས་ཅན། ཁྱོད་སེམས་ ཅན་བདེན་
མེད་དུ་ཚད་མས་གྲུབ་པའི་གང་ཟག་ཡིན་པར་ཐལ། འདོད་པའི་ཕྱིར། །
ཡང་ཁ་ཅིག །སྙིང་རྗེ་གང་ཞིག །མི་རྟག་པ་དང་། བདེན་མེད་གང་གིས་ཀྱང་ཁྱད་
པར་དུ་མ་བྱས་པའི་སེམས་ཅན་ལ་དམིགས་ནས། སྡུག་བསྔལ་དང་བྲལ་(༢༥ན)བར་
- 45 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
འདོད་པའི་རྣམ་པ་ཅན་གྱི་བློ་དེ། སེམས་ཅན་ཙམ་ལ་དམིགས་པའི་སྙིང་རྗེའི་མཚན་
ཉིད། སེམས་ཅན་མི་རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་
ཞིག །མི་རྟག་པས་ཁྱད་པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་
དང་བྲལ་བར་འདོད་པའི་རྣམ་པ་ཅན་གྱི་བློ་དེ། ཆོས་ལ་དམིགས་པའི་སྙིང་རྗེའི་མཚན་
ཉིད། སེམས་ཅན་བདེན་སྟོང་དུ་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་
ཞིག །བདེན་མེད་ཀྱིས་ཁྱད་པར་དུ་བྱས་པའི་སེམས་ཅན་ལ་དམིགས་ནས། སྡུག་
བསྔལ་བྲལ་བར་འདོད་པའི་རྣམ་པ་ཅན་གྱི་བློ་དེ། དམིགས་མེད་ལ་དམིགས་པའི་སྙིང་
རྗེའི་མཚན་ཉིད་ཟེར་ན། མི་རྟག་པ་དང་བདེན་མེད་གང་གིས་ཀྱང་ཁྱད་པར་དུ་མ་བྱས་
པའི་སེམས་ཅན་ཡོད་པར་ཐལ། མཚན་ཉིད་དང་པོ་དེ་འཐད་པའི་ཕྱིར། འདོད་མི་ནུས་
ཏེ། སེམས་ཅན་ཡིན་ན། མི་རྟག་པ་དང་བདེན་མེད་གཉིས་ཀས་ཁྱད་པར་དུ་བྱས་
དགོས་པའི་ཕྱིར། །
ས་མཚམས་ལ་མཁས་པ་ཁ་ཅིག །བདག་མེད་ཕྲ་རགས་གང་ཡང་མ་རྟོགས་པའི་
གང་ཟག་གི་རྒྱུད་ལ་སྙིང་རྗེ་དང་པོ་ཁོ་ན་ཡོད། ཕྱི་མ་གཉིས་མེད། བདག་མེད་རགས་
པ་ཚད་མས་རྟོགས། ཕྲ་མོ་ཚད་མས་མ་རྟོགས་པའི་གང་ཟག་གི་རྒྱུད་ལ་སྙིང་རྗེ་དང་པོ་
གཉིས་ཡོད། ཕྱི་མ་མེད། བདག་མེད་ཕྲ་མོ་ཚད་མས་རྟོགས་པའི་ལམ་མ་ཞུགས་ནས།
ས་བདུན་པའི་རྗེས་ཐོབ་ཚུན་ཆད་དུ་སྙིང་རྗེ་གསུམ་པོ་ཅི་རིགས་སུ་ཡོད། དག་ས་ཡན་
ཆད་ན་སྙིང་རྗེ་གསུམ་པ་ཁོ་ན་ཡོད། དང་པོ་གཉིས་མེད་ཟེར་ན། ཤེས་བྱ་ཆོས་ཅན།
ས་མཚམས་དེ་མི་འཐད་པར་ཐལ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་
དཔའི་རྒྱུད་ཀྱི་སྙིང་རྗེ་ཆེན་པོ་དེ། སྙིང་རྗེ་དང་པོ་ཡིན་པའི་ཕྱིར། དེར་ཐལ། དེ་སྙིང་རྗེ་
གསུམ་པོ་གང་རུང་ནི་ཡིན། ཕྱི་མ་གཉིས་པོ་གང་རུང་མ་ཡིན་པའི་ཕྱིར། རྟགས་ཕྱི་མ་
མ་གྲུབ་ན། དེ་ཆོས་ཅན། སེམས་ཅན་མི་རྟག་པར་རྟོགས་པའི་ཤེས་རབ་ཀྱིས་དངོས་
- 46 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སུ་ཟིན་པར་ཐལ། ཆོས་ལ་དམིགས་པའི་སྙིང་རྗེ་ཡིན་པའི་(༢༥བ)ཕྱིར། རྟགས་ཁས།
གཞན་ཡང་། དེ་ཆོས་ཅན། སེམས་ཅན་བདེན་མེད་དུ་རྟོགས་པའི་ཤེས་རབ་ཀྱིས་
དངོས་སུ་ཟིན་པར་ཐལ། དམིགས་མེད་ལ་དམིགས་པའི་སྙིང་རྗེ་ཡིན་པའི་ཕྱིར། རྟགས་
ཁས། འདོད་ན་སླ། གཞན་ཡང་། ས་མཚམས་དེ་མི་འཐད་པར་ཐལ། སངས་རྒྱས་
འཕགས་པའི་རྒྱུད་ཀྱི་སྙིང་རྗེ་ཆེན་པོ་དེ། ཆོས་ལ་དམིགས་པའི་སྙིང་རྗེ་ཡིན་པའི་ཕྱིར།
མ་གྲུབ་ན། དེ་ཆོས་ཅན། ཆོས་ལ་དམིགས་པའི་སྙིང་རྗེ་ཡིན་པར་ཐལ། སེམས་ཅན་མི་
རྟག་པར་ཚད་མས་གྲུབ་པའི་གང་ཟག་གི་རྒྱུད་ཀྱི་སྙིང་རྗེ་གང་ཞིག །མི་རྟག་པས་ཁྱད་
པར་དུ་བྱས་པའི་སེམས་ཅན་ལ་དམིགས་ནས་སྡུག་བསྔལ་དང་བྲལ་བར་འདོད་པའི་
རྣམ་པ་ཅན་གྱི་བློ་ཡིན་པའི་ཕྱིར། རྟགས་གཉིས་ཀ་གྲུབ་སྟེ། སངས་རྒྱས་འཕགས་པའི་
རྒྱུད་ཀྱི་སྙིང་རྗེ་ཡིན་པའི་ཕྱིར། །
༈ མཚམས་འདིར་གཞུང་ཚན་གཅིག་ཆད་འདུག །འདི་ནི་འཕགས་པ་བརྒྱད་པ་
ཇི་ལྟར་དེ་ལྟར་ཉེ་བར་བསྟན། །ཞེས་པའི་སྐབས་སུ་མཐའ་དཔྱད་པ་ལ། ཁ་ཅིག །བྱང་
སེམས་ས་དང་པོ་བ་ཆོས་ཅན། ཁྱོད་རྒྱུན་ཞུགས་ཞུགས་པ་འཕགས་པ་བརྒྱད་པ་དང་
འདྲ་བར་སྟོན་པའི་རྒྱུ་མཚན་ཡོད་དེ། དེ་དང་སྤངས་རྟོགས་ཆ་འདྲ་བའི་རྒྱུ་མཚན་གྱིས་
དེ་ལྟར་བསྟན་པ་ཡིན་པའི་ཕྱིར། ཟེར་ན། འོ་ན། རྒྱུན་ཞུགས་ཞུགས་པའི་རྒྱུད་ལ་
སྤངས་པ་ཡོད་པར་ཐལ། སྦྱོར་བ་དེ་འཐད་པའི་ཕྱིར། འདོད་ན། དེའི་རྒྱུད་ལ་འགོག་
བདེན་ཡོད་པར་ཐལ། འདོད་པའི་ཕྱིར། །
བྱས་པ་ལ་ཁོ་ན་རེ། རྒྱུན་ཞུགས་ཞུགས་པའི་རྒྱུད་ལ་སྤངས་པ་ཡོད་པར་ཐལ། སོ་
སོའི་སྐྱེ་བོའི་རྒྱུད་ལ་སྤངས་པ་ཡོད་པའི་ཕྱིར། དེར་ཐལ། དེའི་རྒྱུད་ལ་འདོད་ཉོན་དགུ་
པ་སྤངས་པའི་སྤངས་པ་ཡོད་པའི་ཕྱིར། དེར་ཐལ། མཐོང་ལམ་སྔ་རོལ་དུ་འདོད་ཉོན་
དགུ་པ་སྤངས་པའི་ཕྱིར་མི་འོང་ཡོད་པའི་ཕྱིར། དེར་ཐལ། འབྲས་བུ་ཐོད་རྒལ་བའི་
- 47 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཕྱིར་མི་འོང་ཡོད་པའི་ཕྱིར་ན་མ་ཁྱབ།
ཁ་ཅིག །སྐབས་འདིར་འཕགས་པ་བརྒྱད་པ་དེ་རྒྱུན་ཞུགས་འབྲས་གནས་ལ་བྱེད་
ཟེར་ན། (༢༦ན)དེ་མི་འཐད་པར་ཐལ། རྒྱུན་ཞུགས་འབྲས་གནས་དེ། དགྲ་བཅོམ་
འབྲས་གནས་ནས་མར་བགྲངས་པའི་འཕགས་པ་བརྒྱད་པ་ཡང་མ་ཡིན། རྒྱུན་ཞུགས་
ཞུགས་པ་ནས་ཡར་བགྲངས་པའི་འཕགས་པ་བརྒྱད་པ་ཡང་མ་ཡིན་པའི་ཕྱིར། དང་པོ་
གྲུབ་སྟེ། དེ་ལྟར་བགྲངས་པའི་བདུན་པ་ཡིན་པའི་ཕྱིར། ཕྱི་མ་གྲུབ་སྟེ། དེ་ལྟར་
བགྲངས་པའི་གཉིས་པ་ཡིན་པའི་ཕྱིར། །
བྱས་པ་ལ་ཁོ་ན་རེ། རྒྱུན་ཞུགས་འབྲས་གནས་དེ། སྐབས་འདིར་བསྟན་གྱི་
འཕགས་པ་བརྒྱད་པ་ཡིན་པར་ཐལ། རང་འགྲེལ་ལས། མདོར་ན་ཇི་ལྟར་འཕགས་པ་
རྒྱུན་དུ་ཞུགས་པ་ལ་རང་དང་རྗེས་སུ་མཐུན་པའི་འཕགས་པའི་ཆོས་རྟོགས་པ་ལས།
སྐྱོན་དང་བྲལ་ཞིང་ཡོན་ཏན་འབྱུང་བ་དེ་བཞིན་དུ། བྱང་ཆུབ་སེམས་དཔའ་འདི་ལ་
ཡང་། ས་རྟོགས་པ་ལས་ རང་དང་འཚམས་པའི་ཡོན་ཏན་འབྱུང་བ་དང་། སྐྱོན་ཟད་
པར་རྒྱུན་ཏུ་ཞུགས་པའི་དཔེའི་སྒོ་ནས་ཡོངས་སུ་གསལ་བར་བྱས་པ་ཡིན་ནོ། །ཞེས་
གསུངས་པའི་ཕྱིར། དེས་ན་རྒྱུན་ཞུགས་འབྲས་གནས་དེ་སྐབས་འདིའི་འཕགས་པ་
བརྒྱད་པ་ཡིན་ཏེ། དགྲ་བཅོམ་ཞུགས་འབྲས། ཕྱིར་མི་འོང་ཞུགས་འབྲས། ཕྱིར་འོང་
ཞུགས་འབྲས། རྒྱུན་ཞུགས་ཞུགས་འབྲས་རྣམས་སུ་བགྲངས་པའི་འཕགས་པ་བརྒྱད་
པ་ཡིན་པའི་ཕྱིར། ཟེར་ན། འོ་ན། རྒྱུན་ཞུགས་འབྲས་གནས་ཀྱི་མངོན་རྟོགས་དེ། །
བརྒྱད་པའི་ས་ཡིན་པར་ཐལ། རྒྱུན་ཞུགས་འབྲས་གནས་དེ་སྐབས་འདིའི་འཕགས་པ་
བརྒྱད་པ་ཡིན་པའི་ཕྱིར། རྟགས་ཁས། འདོད་ན། དམན་པ་ས་བརྒྱད་ཀྱི་རྣམ་གཞག་
མི་འཐད་པར་ཐལ། འདོད་པའི་ཕྱིར། །
རང་ལུགས་ནི། བྱང་སེམས་ས་དང་པོ་བ་ཆོས་ཅན། འཕགས་པ་བརྒྱད་པ་རྒྱུན་
- 48 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཞུགས་ཞུགས་པ་དང་འདྲ་བར་སྟོན་པའི་རྒྱུ་མཚན་ཡོད་དེ། རྒྱུན་ཞུགས་ཞུགས་པ་ལ་
འཕགས་པའི་ཆོས་ཐོབ་པ་ལས་རང་དང་རྗེས་སུ་མཐུན་པའི་སྤངས་པ་དང་རྟོགས་པའི་
ཡོན་ཏན་འབྱུང་བ་བཞིན་དུ། ཁྱོད་ཀྱང་ས་དང་ (༢༦བ)པོ་ཐོབ་པ་ལ་བརྟེན་ནས་རང་
དང་འཚམས་པའི་སྐྱོན་གསུམ་ཟད་པའི་ཡོན་ཏན་རྣམས་འབྱུང་བར་འགྱུར་བའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། །
དབུ་མ་རིང་སོང་། །
རྫོགས་པའི་བྱང་ཆུབ་སེམས་ལྟ་དང་པོ་ལ་གནས་ཀྱང་། །ཞེས་སོགས་ཀྱི་སྐབས་
སུ་བཤད་བྱའི་ལུང་འགོད་པ་དང༌། ལུང་གི་དོན་བཤད་པ་གཉིས། དང་པོ་ནི། བྱམས་
པའི་རྣམ་པར་ཐར་པའི་མདོ་ལས། རིགས་ཀྱི་བུ་འདི་ལྟ་སྟེ། དཔེར་ན་རྒྱལ་པོའི་བུ་
སྐྱེས་ནས་རིང་པོར་མ་ལོན་པ་རྒྱལ་པོའི་མཚན་དང་ལྡན་པ་ནི། བློན་པོའི་ཚོགས་རྒན་
པོ་གཙོ་བོར་གྱུར་པ་ཐམས་ཅད་ཀྱང་། རིགས་ཀྱི་བདག་ཉིད་ཆེ་བའི་དབང་གིས་ཟིལ་
གྱིས་གནོན་ཏོ། །དེ་བཞིན་དུ་བྱང་ཆུབ་སེམས་དཔའ་ལས་དང་པོ་བ་བྱང་ཆུབ་ཏུ་སེམས་
བསྐྱེད་ནས་རིང་པོར་མ་ལོན་པ། དེ་བཞིན་གཤེགས་པ་ཆོས་ཀྱི་རྒྱལ་པོའི་རིགས་སུ་
སྐྱེས་པས་ཀྱང་། བྱང་ཆུབ་ཀྱི་སེམས་དང་སྙིང་རྗེའི་དབང་གིས་ཉན་ཐོས་དང་རང་སངས་
རྒྱས་ཡུན་རིང་དུ་ཚངས་པར་སྤྱོད་པ་རྣམས་ཟིལ་གྱིས་གནོན་ཏོ། །རིགས་ཀྱི་བུ་འདི་ལྟ་
སྟེ། དཔེར་ན་ནམ་མཁའ་ལྡིང་གི་དབང་པོ་ཆེན་པོའི་ཕྲུག་གུ་སྐྱེས་ནས་རིང་པོར་མ་
ལོན་པའི་གཤོག་པའི་རླུང་གི་ཤུགས་དང་། མིག་ཡོངས་སུ་དག་པའི་ཡོན་ཏན་གང་
ཡིན་པ་དེ་ནི། དེ་ལས་གཞན་པའི་བྱའི་ཚོགས་མ་ལུས་པ་རྒས་པར་གྱུར་པ་ཐམས་ཅད་
ལ་ཡོད་པ་མ་ཡིན་ནོ། །དེ་བཞིན་དུ་བྱང་ཆུབ་སེམས་དཔའ་བྱང་ཆུབ་ཏུ་སེམས་དང་པོ་
བསྐྱེད་པ། དེ་བཞིན་གཤེགས་པ་ནམ་མཁའ་ལྡིང་གི་དབང་པོ་ཆེན་པོའི་རིགས་ཀྱི་རྒྱུད་
- 49 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དུ་ཡང་དག་པར་བྱུང་བ། ནམ་མཁའ་ལྡིང་གི་དབང་པོ་ཆེན་པོའི་ཕྲུག་གུ་ཐམས་ཅད་
མཁྱེན་པ་ཉིད་དུ་སེམས་བསྐྱེད་པའི་གཤོག་སྟོབས་ཀྱིས་ཕ་རོལ་གནོན་པ་དང་། ལྷག་
པའི་བསམ་པ་ཡོངས་སུ་དག་པའི་མིག་གི་ཡོན་ཏན་གང་ཡིན་པ་དེ་ནི་བསྐལ་པ་བརྒྱ་
སྟོང་དུ་ངེས་པར་འབྱུང་བའི་ཉན་ཐོས་དང་རང་སངས་རྒྱས་ཐམས་ཅད་ལ་ཡོད་པ་མ་
ཡིན་ནོ། །ཞེས་གསུངས། །
གཉིས་པ་ལུང་གི་(༢༧ན)དོན་བཤད་པ་ལ། འགྲེལ་བཤད་ཀྱིས་ལུགས་དགག་
པ་དང་། རང་ལུགས་བཞག་པ་གཉིས། དང་པོ་ནི། འགྲེལ་བཤད་མཁན་པོ་ན་རེ།
བྱང་ཆུབ་སེམས་དཔའ་བྱང་ཆུབ་ཏུ་སེམས་བསྐྱེད་ནས་རིང་པོར་མ་ལོན་པ་ཞེས་པའི་
མདོ་ཚན་དང་པོ་འདིའི་སྐབས་ཀྱི་བྱང་ཆུབ་སེམས་དཔའ་དེ་དང་། བྱང་ཆུབ་སེམས་
དཔའ་བྱང་ཆུབ་ཏུ་སེམས་བསྐྱེད་པ་ཞེས་པའི་སྐབས་ཀྱི་མདོ་ཚན་གཉིས་པ་འདིའི་
སྐབས་ཀྱི་བྱང་ཆུབ་སེམས་དཔའ་རྣམས་བྱང་སེམས་ལས་དང་པོ་ཚོགས་ལམ་པ་ལ་
བྱེད། སྐབས་དེའི་སེམས་བསྐྱེད་རགས་པ་བརྡ་ལས་བྱུང་བའི་སེམས་བསྐྱེད་ལ་བྱེད་
ཅེས་ཟེར་ན། འདི་འགོག་པ་ལ། ཊིཀ་ཆེན་ལས། འགྲེལ་བཤད་ལས། ལུང་དེ་གཉིས་
ཀྱི་དོན་བརྡ་ལས་བྱུང་བའི་སེམས་བསྐྱེད་ལ་འཆད་མོད་ཀྱང་། ལས་དང་པོ་བ་དང་།
སེམས་བསྐྱེད་ནས་རིང་དུ་མ་ལོན་པ་ཞེས་གསུངས་པ་ནི་དོན་དམ་པའི་སེམས་བསྐྱེད་
ལ་ལྟོས་ནས་ཡིན་ལ། སྔར་དེ་བཞིན་གཤེགས་པའི་རིགས་སུ་སྐྱེས་པ་ས་དང་པོ་ནས་
ཡིན་པར་གསུངས་པ་དང་། ལུང་སྔ་ཕྱི་གཉིས་ཀ་ནི་དཔེ་སོ་སོ་བ་ཙམ་མ་གཏོགས་དོན་
གཅིག་ཡིན་པའི་ཕྱིར་དང་། རྩ་བའི་ཚིག་རྐང་གསུམ་གྱི་དོན་ཡང་མདོ་དེའི་དོན་བསྡུས་
པར་སྣང་བའི་ཕྱིར་དང་། ལྷག་པའི་བསམ་པ་དག་པའི་སེམས་བསྐྱེད་ནི་དང་པོ་སེམས་
བསྐྱེད་ལ་མདོ་སྡེ་རྒྱན་ལ་སོགས་པ་མང་པོ་ལས་གསུངས་པའི་ཕྱིར། ཞེས་གསུངས།
དེའི་དོན་ནི། འགྲེལ་བཤད་ཀྱི་ལུང་དེ་མི་འཐད་པར་ཐལ། དེ་ནི་རིང་དུ་སོང་བར་བློ་
- 50 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡང་ལྷག་པར་འགྱུར། །ཞེས་པའི་སྐབས་སུ། ས་དྲུག་པ་མན་ཆད་དུ་ཉན་རང་དགྲ་
བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས། ས་བདུན་པ་ནས་ཉན་རང་བློའི་སྟོབས་
ཀྱི་ཟིལ་གྱིས་གནོན་པར་ས་བཅུ་པའི་མདོ་ལས་གསུངས་པའི་ཕྱིར། ས་དྲུག་པ་མན་
ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས། བདུན་པ་ནས་
ནུས་པའི་རྒྱུ་(༢༧བ)མཚན་གང་ཡིན་ཞེ་ན། འདི་ལ་ཁ་ཅིག །དེའི་རྒྱུ་མཚན་ཡོད་དེ།
ས་དྲུག་པ་མན་ཆད་ཀྱི་བར་ཆད་མེད་ལམ་རྣམས་ཀྱིས་རང་གི་ངོ་སྐལ་གྱི་སྤང་བྱ་
ཤེས་སྒྲིབ་ཀྱི་དངོས་གཉེན་བྱེད་མི་ནུས། ས་བདུན་པའི་བར་ཆད་མེད་ལམ་གྱིས་དེ་ལྟར་
ནུས་པའི་རྒྱུ་མཚན་གྱིས་ཡིན་ཟེར། ཁ་ཅིག །དེའི་རྒྱུ་མཚན་ཡོད་དེ། ས་དྲུག་པ་མན་
ཆད་དུ་ཐོད་རྒལ་གྱི་ཏིང་ངེ་འཛིན་ལ་མངོན་སུམ་དུ་སྙོམས་པར་འཇུག་མི་ནུས། ས་
བདུན་པ་ནས་དེ་ལྟར་ནུས་པའི་རྒྱུ་མཚན་གྱིས་ཡིན་ཟེར། ཡང་ཁ་ཅིག །དེའི་རྒྱུ་མཚན་
ཡོད་དེ། ས་དྲུག་པ་མན་ཆད་ཀྱི་ཡེ་ཤེས་དེ། ཕྱིར་མི་ལྡོག་པ་ས་བརྒྱད་པ་ལ་མངོན་དུ་
ཕྱོགས་ པ་མ་ཡིན་ཞིང་། ས་བདུན་པའི་ཡེ་ཤེས་དེ་དེ་ལྟར་ཡིན་པའི་ཕྱིར། ཞེས་ཟེར་ན།
ལུགས་དང་པོ་མི་འཐད་དེ། འོ་ན། དམན་ལམ་སྔོན་དུ་མ་སོང་བའི་ས་བདུན་པའི་བར་
ཆད་མེད་ལམ་ཆོས་ཅན། ཁྱོད་ཉོན་སྒྲིབ་མ་ལུས་པ་སྤངས་པར་ཐལ། ཁྱོད་རང་གི་ངོས་
སྐལ་གྱི་སྤང་བྱ་ཤེས་སྒྲིབ་ཀྱི་དངོས་གཉེན་བར་ཆད་མེད་ལམ་ཡིན་པའི་ཕྱིར། ཁྱབ་སྟེ།
ཉོན་སྒྲིབ་མ་ལུས་པ་མ་སྤངས་བར་དུ་ཤེས་སྒྲིབ་སྤོང་བའི་འགོ་མི་རྩོམ་པའི་ཕྱིར།
དེར་ཐལ། བདེན་འཛིན་མ་ལུས་པ་མ་སྤངས་བར་དུ་བདེན་འཛིན་གྱི་བག་ཆགས་
སྤོང་མི་ནུས་པའི་ཕྱིར། དེར་ཐལ། གོས་ལ་ཆགས་པའི་དྲི་མ་རགས་པ་མ་གསལ་བར།
དེའི་དྲི་མ་ ཕྲ་མོ་སེལ་མི་ནུས་པའི་ ཕྱིར། བྱས་ པ་ ལ་ ཁོ་ན་རེ། ས་བདུན་པའི་སྐད་
ཅིག་ཐ་མར་སྐྱེས་པའི་བར་ཆད་ལམ་ཆོས་ཅན། རང་གི་ངོས་སྐལ་གྱི་སྤང་བྱར་གྱུར་
པའི་ཤེས་སྒྲིབ་ཀྱི་དངོས་གཉེན་ཡིན་པར་ཐལ། བདེན་འཛིན་གྱི་ས་བོན་གྱི་དངོས་
-51 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཉེན་ཡིན་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་གྱི་ས་བོན་ཉོན་སྒྲིབ་ཡིན་པའི་
ཕྱིར་ཏེ། ཉན་ཐོས་དགྲ་བཅོམ་པས་དེ་སྤངས་པའི་ཕྱིར། དེར་ཐལ། དེས་བདེན་འཛིན་
སྤངས་པའི་ཕྱིར་ཏེ། བདེན་འཛིན་ཉོན་སྒྲིབ་ཡིན་པའི་ཕྱིར།
ཁ་ཅིག །ས་བརྒྱད་པ་ཐོབ་མ་ཐག་པའི་རྣམ་(༢༨ན)གྲོལ་ལམ་མེད་དོ་ཟེར་ན།
དེ་ཡོད་པར་ཐལ། ས་བདུན་པའི་སྐད་ཅིག་ཐ་མར་གྱུར་པའི་བར་ཆད་མེད་ལམ་ཡོད་
པའི་ཕྱིར་ཏེ། ཊིཀ་ཆེན་ལས། བདེན་འཛིན་གྱི་ས་བོན་སྤོང་བ་ནི་ཤེས་སྒྲིབ་སྤོང་བ་
མིན་ནོ། །ཞེས་གསུངས་པའི་ཕྱིར། ལུགས་གཉིས་པ་མི་འཐད་དེ། ཐོད་རྒལ་ཞེས་པ་
ནི། བརྡ་རྙིང་པ་ལས་སྣེལ་ཞི་ཞེས་ཀྱང་འབྱུང་བས། རིམ་པ་འཆོལ་བ་ལ་ཟེར་ཞིང་།
འདིར་དེའི་སྒོ་ནས་ཏིང་ངེ་འཛིན་ལ་སྙོམས་པར་འཇུག་པ་དྲུག་པ་མན་ཆད་ལ་མེད་
ཅིང་། བདུན་པ་ནས་ཡོད་པ་ལ་ཤེས་བྱེད་མེད་པའི་ཕྱིར། བྱང་སེམས་དང་པོ་བས་ཀྱང་
དེ་འདྲ་བའི་ཏིང་ངེ་འཛིན་ལ་མངོན་སུམ་དུ་སྙོམས་པར་འཇུག་ནུས་པའི་ཕྱིར། ལུགས་
གསུམ་པ་མི་འཐད་དེ། དེ་ལྟར་ན། ས་བདུན་པ་བས་ཉན་རང་དགྲ་བཅོམ་བློའི་སྟོབས་
ཀྱི་ཟིལ་གྱིས་གནོན་ནུས་པར་ཐལ། ས་བདུན་པའི་ཡེ་ཤེས་ཡིན་པའི་ཕྱིར། ཞེས་རྩོད་
གཞི་རྟགས་སུ་བཀོད་པ་དང་འདྲ་བའི་ཕྱིར། འགྲེལ་བཤད་མཁན་པོ་ན་རེ། ས་དྲུག་པ་
མན་ཆད་དུ་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས། ས་བདུན་པ་
ནས་དེ་ལྟར་ནུས་པའི་དོན་ཡོད་དེ། ས་བདུན་པ་ནས་མདོ་ལ་སོགས་པའི་ཆོས་ཀྱི་མཚན་
མ་མངོན་དུ་མི་བྱེད་པས། མཚན་མ་མེད་པའི་ལམ་ཐོབ་ཅིང་། ས་དྲུག་པ་མན་ཆད་དང་
ཉན་རང་རྣམས་ལ་མཚན་མེད་ཀྱི་ལམ་དེ་མེད་པས། ས་དྲུག་པ་མན་ཆད་དུ་ཉན་རང་
དགྲ་བཅོམ་བློའི་སྒོ་ནས་ཟིལ་གྱིས་གནོན་མི་ནུས། བདུན་པ་ནས་དེ་ལྟར་ནུས་པ་ཡིན་
ནོ། །ཞེ་ན། དེ་མི་འཐད་པར་ཐལ། ས་བདུན་པས་ཉན་རང་དགྲ་བཅོམ་བློའི་སྒོ་ནས་
ཟིལ་གྱིས་གནོན་ཚུལ་དེ། དེ་ཁོ་ན་ཉིད་རྟོགས་ཚུལ་གྱི་སྒོ་ནས་འཇོག་རིགས་པའི་ཕྱིར།
-52 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
རིང་དུ་སོང་འདིར་འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་འཇུག་འགྱུར་
ཞིང་། །ཞེས་པ་འདིས། ས་བདུན་པ་བས་ཉན་རང་དགྲ་བཅོམ་བློའི་(༢༨བ)སྒོ་ནས་
ཟིལ་གྱིས་གནོན་ཚུལ་གཅིག་བསྟན་པའི་ཕྱིར་ཏེ། དེའི་དོན་གྲུབ་པའི་ཕྱིར། །
ཁ་ཅིག །འགྲེལ་བཤད་མཁན་པོའི་ལུགས་ལ། ས་བདུན་པ་ནས་ཆོས་ཉིད་ཀྱི་
སྒྲ་སྤྱི་ཡུལ་དུ་བྱེད་པ་ལ་མི་ལྟོས་པར་ཆོས་ཉིད་ལ་རྩེ་གཅིག་ཏུ་མངོན་སུམ་དུ་སྙོམས་
པར་འཇུག་ནུས། ས་དྲུག་པ་མན་ཆད་དུ་ཆོས་ཉིད་ཀྱི་སྒྲ་སྤྱི་ཡུལ་དུ་བྱེད་པ་ལ་མི་ལྟོས་
པར་ཆོས་ཉིད་ལ་རྩེ་གཅིག་ཏུ་མངོན་སུམ་དུ་སྙོམས་པར་འཇུག་མི་ནུས་པས། ས་དྲུག་
པ་མན་ཆད་དུ་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་མི་ནུས། ས་བདུན་
པ་ནས་དེ་ལྟར་ནུས་པ་ཡིན་ཞིང་། མདོ་ལ་སོགས་པའི་ཆོས་ཀྱི་མཚན་མ་ཡང་ཆོས་ཉིད་
ཀྱི་སྒྲ་སྤྱི་ལ་བྱེད་ཟེར་ན། འོ་ན། ཤེས་བྱ་ཆོས་ཅན། ཊིཀ་ཆེན་ལས། འགྲེལ་བཤད་
འགོག་པའི་ཚེ། འདི་ལ་དེ་ཁོ་ན་ཉིད་རྟོགས་ཚུལ་གྱི་སྒོ་ནས་འཇོག་པའི་ཕྱིར། ཞེས་པ་
འདི་འགྲེལ་བཤད་མཁན་པོ་ལ། གནོད་བྱེད་དུ་མི་འཇུག་པར་ཐལ། འགྲེལ་བཤད་
མཁན་པོའི་ལུགས་ལ། ས་བདུན་པ་ནས་ཉན་རང་དགྲ་བཅོམ་བློས་ཟིལ་གྱིས་གནོན་
པ་དེ་དེ་ཁོ་ན་ཉིད་རྟོགས་ཚུལ་གྱི་སྒོ་ནས་ཟིལ་གྱིས་གནོན་པ་ལ་བྱེད་མི་རིགས་པའི་
ཕྱིར། འགྲེལ་བཤད་མཁན་པོའི་ལུགས་ལ། ས་བདུན་པ་ནས་ཆོས་ཉིད་སྒྲ་སྤྱི་ཡུལ་དུ་
བྱེད་པ་ལ་མི་ལྟོས་པར། ཆོས་ཉིད་ལ་རྩེ་གཅིག་ཏུ་མངོན་སུམ་དུ་སྙོམས་པར་འཇུག་
ནུས། ས་དྲུག་པ་མན་ཆད་ཆོས་ཉིད་ཀྱི་སྒྲ་སྤྱི་ཡུལ་དུ་བྱེད་པ་ལ་མི་ལྟོས་པར་ཆོས་ཉིད་ལ་
རྩེ་གཅིག་ཏུ་སྙོམས་པར་འཇུག་མི་ནུས་པས། ས་བདུན་པ་ནས་ཉན་རང་དགྲ་བཅོམ་
བློས་ཟིལ་གྱིས་གནོན་པའི་ཕྱིར། རྟགས་ཁས། །
དེས་ན་རང་ལུགས་ལ། འགྲེལ་བཤད་མཁན་པོའི་ལུགས་ལ། ས་བདུན་པ་ནས་
ཉན་རང་དགྲ་བཅོམ་བློས་ཟིལ་གྱིས་གནོན་ནུས། ས་དྲུག་པ་ནས་མི་ནུས་པའི་རྒྱུ་མཚན་
- 53 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཡོད་དེ། ས་བདུན་པ་ནས་མདོ་ལ་སོགས་པའི་ཆོས་ཀྱི་མཚན་མ་མངོན་དུ་མི་བྱེད་
(༢༩ན)པས། མཚན་མ་མེད་པའི་ལམ་ཐོབ་ཅིང་། ས་དྲུག་པ་མན་ཆད་དུ་མདོ་ལ་
སོགས་པའི་ཆོས་ཀྱི་མཚན་མ་མངོན་དུ་བྱེད་པས་མཚན་མེད་ཀྱི་ལམ་མ་ཐོབ་པའི་ཕྱིར།
ས་བདུན་པ་ནས་མདོ་ལ་སོགས་པའི་ཆོས་ཀྱི་མཚན་མ་མངོན་དུ་མི་བྱེད་པ་དང་ས་དྲུག་
པ་མན་ཆད་དུ་དེ་ལྟར་བྱེད་པའི་དོན་ཡོད་དེ། ས་བདུན་པ་ནས། བྱང་ཕྱོགས་སོ་བདུན་
དང་བདེན་བཞི་དང་། རྟེན་ཅིང་འབྲེལ་བར་འབྱུང་བ་སོགས་རྟོགས་པའི་ལམ་མངོན་དུ་
བྱེད་ཀྱང་། མདོ་སྡེ་ལ་སོགས་པའི་སངས་རྒྱས་ཀྱི་གསུང་རབ་ལ་མི་ལྟོས་པར། རང་གི་
ཤེས་རབ་ཀྱི་སྟོབས་ཀྱི་མངོན་དུ་བྱེད་ནུས་ཤིང་། ས་དྲུག་པ་མན་ཆད་དུ་དེ་ལྟར་མི་ནུས་
པའི་ཕྱིར། དེས་ན་སྐབས་འདིའི་མདོ་ལ་སོགས་པ་ཆོས་ཀྱི་མཚན་མ་ཡང་། མདོ་སྡེ་ལ་
སོགས་པའི་སངས་རྒྱས་ཀྱི་གསུང་རབ་ལ་བྱེད་པ་སྐབས་དེའི་ཐད་ཀྱི་འགྲེལ་བཤད་
ལས་བཤད་དོ། ། དེ་
རང་ལུགས་ནི། ས་དྲུག་པ་མན་ཆད་དུ་ཉན་རང་དགྲ་བཅོམ་བློའི་སྒོ་ནས་ཟིལ་
གྱིས་གནོན་མི་ནུས། ས་བདུན་པ་ནས་དེ་ལྟར་ནུས་པ་ཡིན་ཏེ། ས་དྲུག་པ་མན་ཆད་དུ་
བྱ་རྫོགས་ཀྱི་སྐད་ཅིག་མའི་ཐུང་མཐའ་གཅིག་ལ། འགོག་པ་ཡང་དག་པའི་མཐའ་ལ་
མངོན་སུམ་དུ་སྙོམས་པར་འཇུག་མི་ནུས། དེ་ལྟར་མངོན་སུམ་དུ་སྙོམས་པར་བཞག་པ་
ལས་ལྡང་ཡང་མི་ནུས། ས་བདུན་པ་ནས་དེ་ལྟར་ནུས་པའི་ཕྱིར། རིང་དུ་སོང་འདིར་
འདི་ནི་སྐད་ཅིག་དང་། །སྐད་ཅིག་ལ་ནི་འགོག་པར་འཇུག་འགྱུར་ཞིང་། །ཐབས་ཀྱི་ཕ་
རོལ་ཕྱིན་ལེགས་འབར་བའང་ཐོབ། །ཅེས་གསུངས་པའི་ཕྱིར། །
དེས་ན་སྐབས་འདིའི་འགོག་པ་ཡང་དག་པའི་མཐའ་དེ། སྟོང་ཉིད་ལ་བྱེད་རིགས་
པ་ཡིན་ནོ། །སྟོང་ཉིད་ཆོས་ཅན། ཁྱོད་ལ་འགོག་པ་ཡང་དག་པའི་མཐའ་ཞེས་བརྗོད་
པའི་རྒྱུ་མཚན་ཡོད་དེ། དགག་བྱ་བདེན་གྲུབ་བཀག་ཙམ་གྱི་སྟོང་ཉིད་ཡིན་པའི་རྒྱུ་
- 54 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མཚན་གྱིས་དེ་ལྟར་བརྗོད་པའི་ཕྱིར། རོང་ཊིཀ་པ་ན་རེ། ས་དྲུག་པ་(༢༩བ)མན་ཆད་
དུ་ཉན་རང་དགྲ་བཅོམ་བློའི་སྒོ་ནས་ཟིལ་གྱིས་གནོན་མི་ནུས། ས་བདུན་པ་ནས་ནུས་
པའི་རྒྱུ་མཚན་ཡོད་དེ། ས་བདུན་པ་ནས་བག་ལ་ཉལ་གྱི་ཉོན་སྒྲིབ་ཀྱི་དངོས་གཉེན་
ཐོབ། ཉན་རང་དགྲ་བཅོམ་པས་དེ་མ་ཐོབ་པའི་ཕྱིར། ཟེར་ན། བག་ལ་ཉལ་གྱི་ཉོན་
སྒྲིབ་དེར་ཉོན་སྒྲིབ་ཡིན་ནམ་ཤེས་སྒྲིབ་ཡིན། ཕྱི་མ་ལྟར་ན། ཉོན་མོངས་པའི་བག་
ཆགས་དེ། བལ་ལ་ཉལ་གྱི་ཉོན་སྒྲིབ་ཡིན་པར་ཐལ། བག་ལ་ཉལ་གྱི་ཉོན་སྒྲིབ་ཤེས་
སྒྲིབ་ཡིན་པའི་ཕྱིར། འདོད་ན། བྱང་སེམས་ས་བརྒྱད་པ་བས། ཉོན་སྒྲིབ་ཀྱི་བག་
ཆགས་སྤངས་པར་ཐལ། འདོད་པ་གང་ཞིག །ས་བདུན་པ་བས་བག་ལ་ཉལ་གྱི་ཉོན་
སྒྲིབ་དངོས་གཉེན་ཐོབ་པའི་ཕྱིར། དང་པོ་ལྟར་ན་ཉན་རང་དགྲ་བཅོམ་པས་བག་ལ་
ཉལ་གྱི་ཉོན་སྒྲིབ་སྤངས་པར་ཐལ། དེར་ཉོན་སྒྲིབ་ཡིན་པའི་ཕྱིར། རྟགས་ཁས། འདོད་
ན། དེས་བག་ལ་ཉལ་གྱི་ཉོན་སྒྲིབ་ཀྱི་དངོས་གཉེན་ཐོབ་པར་ཐལ། འདོད་པའི་ཕྱིར། །
འཁོར་གསུམ་གྱི་འཕྲེང་བ་ཡིན་ནོ། །
མཁས་པ་ཁ་ཅིག །བྱང་སེམས་ས་དང་པོ་བས་ཉན་རང་དགྲ་བཅོམ་བློའི་སྟོབས་
ཀྱིས་ཟིལ་གྱིས་གནོན་ནུས། ཞེས་གསུངས་པའི་རེ་ཞིག་བྱང་ཆུབ་སེམས་དཔའ་ཡིན་ན།
ཉན་རང་དགྲ་བཅོམ་བློའི་སྟོབས་ཀྱིས་གནོན་ནུས་པས་ཁྱབ་པར་ཐལ། དམ་བཅའ་དེ་
འཐད་པའི་ཕྱིར། འདོད་ན། སྟོང་ཉིད་མ་རྟོགས་པའི་བྱང་སེམས་ཚོགས་ལམ་པ་ཆོས་
ཅན། དེར་ཐལ། དེའི་ཕྱིར། འདོད་མི་ནུས་ཏེ། ཉན་རང་དགྲ་བཅོམ་པས་ཁྱོད་བློའི་
སྟོབས་ཀྱིས་ཟིལ་གྱིས་གནོན་ནུས་པའི་ཕྱིར། དེར་ཐལ། ཉན་རང་དགྲ་བཅོམ་པས་
སྟོང་ཉིད་མངོན་སུམ་དུ་རྟོགས། སྟོང་ཉིད་མ་རྟོགས་པའི་བྱང་སེམས་ཚོགས་ལམ་པས་
སྟོང་ཉིད་མངོན་སུམ་དུ་མ་རྟོགས་པའི་ཕྱིར། །
བྱས་པ་ལ་ཁོ་ན་རེ། བྱང་སེམས་ས་དང་པོ་བས། ཉན་རང་དགྲ་བཅོམ་བློའི་
- 55 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྟོབས་ཀྱིས་ཟིལ་གྱིས་གནོན་ནུས་པར་ཐལ། དེས་དེ་ཀུན་རྫོབ་སེམས་བསྐྱེད་ཀྱི་སྒོ་
ནས་ཟིལ་གྱིས་གནོན་ནུས་པའི་(༣༠ན)ཕྱིར། ཟེར་ན་མ་ཁྱབ།
ཡང་ཁོ་ན་རེ། བྱང་སེམས་ས་དང་པོ་བས། ཉན་རང་དགྲ་བཅོམ་བློའི་སྟོབས་ཀྱིས་
ཟིལ་གྱིས་གནོན་ནུས་པར་ཐལ། དེས་དེ་ཤེས་རབ་ཀྱི་སྟོབས་ཀྱིས་ཟིལ་གྱིས་གནོན་ནུས་
པའི་ཕྱིར། མ་གྲུབ་ན། དེའི་རྒྱུད་ཀྱི་ཤེས་རབ་ཡིན་ན། ཉན་རང་དགྲ་བཅོམ་ཟིལ་གྱིས་
གནོན་མི་ནུས་པས་ཁྱབ་པར་ཐལ། མ་གྲུབ་ པ་ དེའི་ ཕྱིར། ཟེར་ན་འདིར་མ་ཁྱབ།
འདོད་ན། ས་དང་པོ་བའི་རྒྱུད་ཀྱི་ཀུན་རྫོ་བ་སེམས་བསྐྱེད་ཀྱི་འཁོར་དུ་བྱུང་བའི་ཤེས་
རབ་ཆོས་ཅན། དེར་ཐལ། དེའི་ཕྱིར། འདོད་ན། དེ་འདྲ་བའི་ཤེས་རབ་ཀྱིས་དེ་ཟིལ་
གྱིས་གནོན་ནུས་པར་ཐལ། དེའི་རྒྱུད་ཀྱི་ཀུན་རྫོབ་སེམས་བསྐྱེད་ཀྱིས་དེ་ཟིལ་གྱིས་གནོན་
ནུས་པའི་ཕྱིར། །
དབུ་མ་རིགས་གསུམ། །
འགྲེལ་པ་མཛད་པའི་དགོངས་པ་གསལ་བར་བཤད་པའི་སྐབས་སུ། ལུང་འདི་
ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་
པར་ཤེས་པ་ཡང་ཡོད་དོ་ཞེས་བྱ་བར་གསལ་བར་ངེས་ཏེ། དེ་ལྟར་མ་ཡིན་ན་དངོས་པོ་
རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར། འཇིག་རྟེན་པའི་འདོད་
ཆགས་དང་བྲལ་བ་ལྟར། དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ་སེམས་
དཔས་ཀྱང་། རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ལ།
ཕྱི་རོལ་བ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་ཐམས་ཅད་
སྤངས་པར་ཡང་མི་འགྱུར་རོ། །གཟུགས་ལ་སོགས་པའི་རང་གི་ངོ་བོ་ལ་དམིགས་པས།
ཕྱིན་ཅི་ལོག་ཏུ་འགྱུར་བའི་ཕྱིར། གང་ཟག་གི་བདག་མེད་པ་རྟོགས་པར་ཡང་མི་འགྱུར་
ཏེ། བདག་ཏུ་གདགས་ པའི་ རྒྱུ་ ཕུང་ པོ་ ལ་ དམིགས་ པའི་ ཕྱིར་ རོ། །ཞེས་ པའི་ རང་
- 56 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འགྲེལ་གྱི་ལུང་འདིའི་དོན་ལ། ཁ་ཅིག །ཉན་རང་དགྲ་བཅོམ་པས་ཆོས་ཀྱི་བདག་མེད་
མངོན་སུམ་དུ་རྟོགས་ཏེ། དེ་མ་རྟོགས་ན་རིགས་པ་གསུམ་གྱིས་གནོད་པའི་ཕྱིར། །
རིགས་ (༣༠བ)པ་དང་པོ་ནི། བྱང་སེམས་ས་དང་པོ་བས་ཉན་རང་དགྲ་བཅོམ་
བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། ས་དང་པོ་བས་ཆོས་ཀྱི་བདག་མེད་
མངོན་སུམ་དུ་རྟོགས། ཉན་རང་དགྲ་བཅོམ་པས་དེ་མངོན་སུམ་དུ་མ་རྟོགས་པའི་ཕྱིར།
རིགས་ པ་ གཉིས་ པ་ནི། ཉན་ རང་ དགྲ་ བཅོམ་ པ་ ཆོས་ཅན། ཁམས་ གསུམ་ གྱི་ ཕྲ་
རྒྱས་ཐམས་ཅད་མ་སྤངས་པར་ཐལ། ཆོས་ཀྱི་བདག་མེད་མངོན་སུམ་དུ་མ་རྟོགས་པའི་
ཕྱིར། རིགས་པ་གསུམ་པ་ནི། ཉན་རང་དགྲ་བཅོམ་པ་ཆོས་ཅན། གང་ཟག་གི་བདག་
མེད་མ་རྟོགས་པར་ཐལ། གང་ཟག་གི་གདགས་གཞི་ཕུང་པོ་བདེན་མེད་དུ་མ་རྟོགས་
པའི་ཕྱིར་ཏེ། ཆོས་ཀྱི་བདག་མེད་མ་རྟོགས་པའི་ཕྱིར། ཞེས་པའི་དོན་ཡིན་ཞེས་ཟེར་
ཞིང་། ཉན་རང་དགྲ་བཅོམ་པས་ཆོས་ཀྱི་བདག་མེད་མངོན་སུམ་དུ་རྟོགས་ཀྱང་སྟོང་ཉིད་
མངོན་སུམ་དུ་མ་རྟོགས་ཏེ། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་ན།
སྤྲོས་བྲལ་མངོན་སུམ་དུ་རྟོགས་པའི་གང་ཟག་ཡིན་དགོས། སྤྲོས་བྲལ་མངོན་སུམ་དུ་
རྟོགས་པའི་གང་ཟག་ཡིན་ན། དབུ་མ་བ་ཡིན་དགོས་པའི་ཕྱིར། ཟེར་ན། ཤེས་བྱ་ཆོས་
ཅན། ས་དང་པོ་བས། ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་ནུས་
པར་ཐལ། ས་དང་པོ་བས་སྟོང་ཉིད་མངོན་སུམ་དུ་རྟོགས། ཉན་རང་དགྲ་བཅོམ་པས་
དེ་མངོན་སུམ་དུ་མ་རྟོགས་པའི་ཕྱིར་འཁོར་གསུམ། །
རིགས་པ་གཉིས་པ་ལ། ངོ་བོ་ཉིད་སྐུ་ཆོས་ཅན། ཁམས་གསུམ་གྱི་ཕྲ་རྒྱས་ཐམས་
ཅད་མ་སྤངས་པར་ཐལ། ཆོས་ཀྱི་བདག་མེད་མངོན་སུམ་དུ་མ་རྟོགས་པའི་ཕྱིར།
འཁོར་གསུམ། །
རིགས་པ་གསུམ་པ་ལ། མདོ་སྡེ་བ་དེ་གང་ཟག་གི་བདག་མེད་ཚད་མས་རྟོགས་
- 57 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་གང་ཟག་ཡིན་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་དེ།
གང་ཟག་གི་བདག་མེད་ཕྲ་མོ་ཡིན་ལ། གང་ཟག་བདེན་པས་སྟོང་པ་དེ་གང་ཟག་གི་
བདག་མེད་ཕྲ་མོ་མ་ཡིན་པའི་ཁྱད་པར་འཐད་པའི་ཕྱིར། རྟགས་གྲུབ་མཐའ་ལ་ཁས།
(༣༡ན)འདོད་ན་མདོ་སྡེ་བ་ཆོས་ཅན། ཁྱོད་ཀྱིས་གང་ཟག་གི་བདག་མེད་མ་རྟོགས་
པར་ཐལ། གང་ཟག་གི་གདགས་གཞི་ཕུང་པོ་བདག་མེད་དུ་མ་རྟོགས་པའི་ཕྱིར་ཏེ།
ཆོས་ཀྱི་བདག་མེད་དུ་མ་རྟོགས་པའི་ཕྱིར། འཁོར་གསུམ།
གཞན་ཡང་། ཉན་ཐོས་དགྲ་བཅོམ་པ་ལ་ཐོས་སྒྲོགས་པ་ཞེས་བཤད་པ་མི་འཐད་
པར་ཐལ། གྲུབ་མཐའ་སྨྲ་བའི་གང་ཟག་ཏུ་གྱུར་པའི་ཉན་ཐོས་དགྲ་བཅོམ་པ་མེད་པའི་
ཕྱིར། མ་གྲུབ་ན། དེ་ཆོས་ཅན། དབུ་མ་པ་ཡིན་པར་ཐལ། གྲུབ་མཐའ་སྨྲ་བའི་གང་
ཟག་གང་ཞིག །ཕྱི་མ་གང་རུང་མ་ཡིན་པའི་ཕྱིར་ཏེ། ཆོས་ཀྱི་བདག་མེད་ཚད་མས་
རྟོགས་པའི་གང་ཟག་ཡིན་པའི་ཕྱིར། འདོད་ན། དེ་ཆོས་ཅན། ཐེག་ཆེན་པ་ཡིན་
པར་ཐལ། དབུ་མ་བ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཐེག་དམན་པ་
ཡིན་པའི་ཕྱིར། གཞན་ཡང་། བྱེ་བྲག་ཏུ་སྨྲ་བ་ཡིན་ན། ཐེག་དམན་པ་ཡིན་དགོས་
པར་ཐལ། དབུ་མ་བ་ཡིན་ན། ཐེག་ཆེན་པ་ཡིན་དགོས་པའི་ཕྱིར། རྟགས་ཁས། འདོད་
ན། བྱང་སེམས་ཚོགས་ལམ་པར་གྱུར་བའི་བྱེ་བྲག་སྨྲ་བ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། ཆོས་ཅན་དེ་ཡོད་པའི་ཕྱིར་ཏེ། ཐེག་ཆེན་སེམས་བསྐྱེད་རྒྱུད་
ལྡན་གྱི་བྱེ་བྲག་སྨྲ་བ་ཡོད་པའི་ཕྱིར། གོང་དུ་འདོད་ན། དེ་ཆོས་ཅན། ཐེག་དམན་པ་མ་
ཡིན་པར་ཐལ། ཐེག་ཆེན་ཚོགས་ལམ་པ་ཡིན་པའི་ཕྱིར། །
གཞན་ཡང་། གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པ་ཆོས་ཅན།
དབུ་མ་བ་ཡིན་པར་ཐལ། སྟོང་ཉིད་མངོན་སུམ་དུ་རྟོགས་པའི་གང་ཟག་ཡིན་པའི་ཕྱིར།
ཁྱབ་པ་ཁས། འདོད་ན། དེ་ཆོས་ཅན། ངག་སྨྲ་བའི་གང་ཟག་ཡིན་པར་ཐལ། འདོད་
- 58 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པའི་ ཕྱིར། འདོད་ན། གཟུགས་མེད་ཁམས་ན་ངག་ཡོད་པར་ཐལ། འདོད་པའི་ཕྱིར།
འདོད་ན། དེ་ན་སྒྲ་ཡོད་པར་ཐལ། འདོད་པའི་ཕྱིར། །
རང་ཕྱོགས་པ་ཁ་ཅིག །རང་འགྲེལ་གྱི་ལུང་འདིའི་དོན་ལ། ཉན་རང་དགྲ་བཅོམ་
པས་ཆོས་ཀྱི་བདག་མེད་མངོན་སུམ་དུ་རྟོགས་པ་ཡིན་ཏེ། དེ་མ་རྟོགས་པ་ལ་(༣༡༠)
རིགས་པ་གསུམ་གྱིས་གནོད་པའི་ཕྱིར། །
ཇི་ལྟར་གནོད་ན། རིགས་པ་དང་པོ་ནི། བྱང་སེམས་ས་དང་པོ་བས་འཇིག་རྟེན་
པའི་ཆགས་བྲལ་རྣམས་བློའི་སྟོབས་ཀྱིས་ཟིལ་གྱིས་གནོན་ནུས་པ་བཞིན་དུ། ཉན་རང་
དགྲ་བཅོམ་ཡང་བློའི་སྟོབས་ཀྱིས་ཟིལ་གྱིས་གནོན་ནུས་པར་ཐལ། ས་དང་པོ་བས་
ཆོས་ཀྱི་བདག་མེད་མངོན་སུམ་དུ་རྟོགས། ཉན་རང་དགྲ་བཅོམ་པས་དེ་མངོན་སུམ་དུ་
མ་རྟོགས་པའི་ཕྱིར། །
རིགས་པ་གཉིས་པ་ནི། ཉན་རང་དགྲ་བཅོམ་པ་ཆོས་ཅན། ཁམས་གསུམ་གྱི་ཕྲ་
རྒྱས་ཐམས་ཅད་མ་སྤངས་པར་ཐལ། ཆོས་ཀྱི་བདག་མེད་མངོན་སུམ་དུ་མ་རྟོགས་པའི་
ཕྱིར། །
གསུམ་པ་ནི། ཉན་རང་དགྲ་བཅོམ་པ་ཆོས་ཅན། གང་ཟག་གི་བདག་མེད་མ་
རྟོགས་པར་ཐལ། གང་ཟག་གི་གདགས་གཞི་ཕུང་པོ་བདག་མེད་དུ་མ་རྟོགས་པའི་
ཕྱིར། དེར་ཐལ། ཆོས་ཀྱི་བདག་མེད་མ་རྟོགས་པའི་ཕྱིར། རྟགས་ཁས། འདོད་ན།
གང་ཟག་གི་བདག་མེད་མཚན་ཉིད་རྫོགས་པ་གཅིག་མ་རྟོགས་པར་ཐལ། འདོད་པའི་
ཕྱིར། ཞེས་པའི་དོན་ཡིན་ཟེར་བ་མི་འཐད་དེ། རིགས་པ་དང་པོ་ལ་སྐྱོན་མེད་ཅིང་།
རིགས་པ་གཉིས་པ་ལ་སྔར་དང་འདྲ། རིགས་པ་གསུམ་པ་མི་འཐད་དེ། འོ་ན། ཤེས་
བྱ་ཆོས་ཅན། གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན། ཆོས་ཀྱི་
བདག་མེད་ཚད་མས་རྟོགས་པའི་གང་ཟག་ཡིན་དགོས་པར་ཐལ། གང་ཟག་བདེན་
- 59 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
མེད་དུ་ཚད་མས་རྟོགས་པའི་གང་ཟག་ཡིན་ན། གང་ཟག་གི་གདགས་གཞི་ཕུང་པོ་
བདེན་མེད་དུ་ཚད་མས་རྟོགས་པའི་གང་ཟག་ཡིན་དགོས་པའི་ཕྱིར། རྟགས་ཁས།
འདོད་ན། གང་ཟག་གི་བདག་མེད་དང་། ཆོས་ཀྱི་བདག་མེད་གཉིས་ལ་ངེས་བཀའ་
སླའི་ཁྱད་པར་མེད་པར་ཐལ། འདོད་པའི་ཕྱིར། འདོད་ན། ལམ་རིམ་ཆུང་བ་ལས།
གཞི་གང་ཟག་དང་། ཆོས་ཀྱི་སྟེང་དུ་ངེས་རྒྱུའི་བདག་མེད་ལ་ཕྲ་རགས་མེད་ཀྱང་།
ཁྱད་གཞིའི་གནད་ཀྱིས་གང་ཟག་གི་སྟེང་དུ་ངེས་སླ་ལ། (༣ ༢ན)ཆོས་ཀྱི་སྟེང་དུ་ངེས་
དཀའ་བའི་ཕྱིར་ཏེ། ཞེས་གསུངས་པ་མི་འཐད་པར་ཐལ། འདོད་པའི་ཕྱིར། བྱས་པ་ལ་
ཁོ་ན་རེ། གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན། ཆོས་ཀྱི་
བདག་མེད་ཚད་མས་རྟོགས་པའི་གང་ཟག་ཡིན་དགོས་པར་ཐལ། ཆོས་གཅིག་གི་
གནས་ལུགས་ཚད་མས་རྟོགས་པའི་གང་ཟག་ཡིན་ན། ཆོས་ཐམས་ཅད་ཀྱི་གནས་
ལུགས་ཚད་མས་རྟོགས་པའི་གང་ཟག་ཡིན་དགོས་པའི་ཕྱིར། དེར་ཐལ། བཞི་བརྒྱ་པ་
ལས། གང་གིས་དངོས་གཅིག་དེ་བཞིན་ཉིད་མཐོང་བ། །དེ་ཡིས་དངོས་ཀུན་དེ་བཞིན་
ཉིད་དུ་མཐོང་། །ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། གཞི་གཅིག་གི་སྟེང་དུ་
བདག་མེད་ཚད་མས་རྟོགས་པ་ན། དེ་ནས་གཞི་གཞན་གྱི་སྟེང་དུ་བདེན་པར་ཡོད་མེད་
ལ་བློ་ཁ་ཕྱོགས་པ་ཙམ་གྱིས་གཞི་གཞན་བདེན་མེད་དུ་རྟོགས་ནུས་པ་དེ། ལུང་དེའི་
དོན་ཡིན་པའི་ཕྱིར། །
ཡང་ཁོ་ན་རེ། གང་ཟག་གི་བདག་མེད་དང་། ཆོས་ཀྱི་བདག་མེད་གཉིས་ལ་ཕྲ་
རགས་ཀྱི་ཁྱད་པར་ཡོད་པར་ཐལ། དེ་གཉིས་ལ་ངེས་དཀའ་སླའི་ཁྱད་པར་ཡོད་པའི་
ཕྱིར། འདོད་ན། ཁྱོད་རང་གིས་དྲངས་མ་ཐག་པའི་ལམ་རིམ་ལས། ངེས་རྒྱུའི་བདག་
མེད་ལ་ཕྲ་རགས་ཀྱི་ཁྱད་པར་མེད་ཀྱང་། ཞེས་གསུངས་པ་མི་འཐད་པར་ཐལ། འདོད་
པའི་ཕྱིར། ཟེར་ན། རྩ་བར་མ་ཁྱབ་བོ། །གཙོ་བོའི་དམ་བཅའ་ལ་སྐྱོན་གཞན་ཡང་།
- 60 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆོས་གཅིག་གི་གནས་ལུགས་ཚད་མས་རྟོགས་པའི་གང་ཟག་ཡིན་ན། ཆོས་ཐམས་ཅད་ཀྱི་
གནས་ལུགས་ཚད་མས་རྟོགས་པའི་གང་ཟག་ཡིན་དགོས་པར་ཐལ། གང་ཟག་གི་
བདག་མེད་ཚད་མས་རྟོགས་པའི་གང་ཟག་ཡིན་ན། ཆོས་ཀྱི་བདག་མེད་ཚད་མས་
རྟོགས་པའི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། ལམ་རིམ་ཆུང་བ་
ལས། འཇིག་རྟེན་ན་བརྫུན་པར་གྲགས་པའི་དཔེ་འདི་རྣམས་ཐོག་མར་རང་བཞིན་
མེད་པར་ངེས་སུ་(༣༢བ)བཅུག་ནས། དེ་ནས་འཇིག་རྟེན་ན་བརྫུན་པར་མ་གྲགས་
པའི་ཆོས་གཞན་རྣམས་རང་བཞིན་མེད་པར་རྟོགས་པ་བསྐྱེད་དགོས་ཤིང་། དེ་གཉིས་
ལ་སྔ་ཕྱིའི་རིམ་པ་དགོས་པས། ཆོས་གཅིག་གི་གནས་ལུགས་རྟོགས་པ་ན་ཆོས་གཞན་
ཐམས་ཅད་ཀྱི་གནས་ལུགས་དངོས་སུ་རྟོགས་དགོས་པ་མིན་གྱི། ཆོས་གཞན་བདེན་
པར་ཡོད་མེད་ལ་བློ་ཁ་ཕྱོགས་པ་ན། རྟོགས་ནུས་པའི་དོན་ནོ། །ཞེས་གསུངས་པ་མི་
འཐད་པར་ཐལ། འདོད་པའི་ཕྱིར། གཞན་ཡང་རྟེན་འབྲེལ་གྱི་རྟགས་ཀྱིས་མྱུ་གུ་བདེན་
མེད་དུ་སྒྲུབ་པའི་ཕྱི་རྒོལ་ཡང་དག་ཆོས་ཅན། མྱུ་གུའི་གནས་ལུགས་ཚད་མས་རྟོགས་
པའི་གང་ཟག་ཡིན་པར་ཐལ། རྟེན་འབྲེལ་གྱི་གནས་ལུགས་ཚད་མས་རྟོགས་པའི་གང་
ཟག་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེ་ཆོས་ཅན། དེར་ཐལ། རྟེན་འབྲེལ་
བདེན་མེད་དུ་ཚད་མས་རྟོགས་པའི་གང་ཟག་ཡིན་པའི་ཕྱིར་ཏེ། རྟེན་འབྲེལ་བདེན་
མེད་ཁོ་ན་ལ་ཡོད་པར་ཚད་མས་རྟོགས་པའི་གང་ཟག་ཡིན་པའི་ཕྱིར། དེར་ཐལ། རྟེན་
འབྲེལ་མྱུ་གུ་བདེན་མེད་དུ་སྒྲུབ་པའི་མཐུན་ཕྱོགས་ཁོ་ན་ལ་ཡོད་པར་ཚད་མས་རྟོགས་
པའི་གང་ཟག་ཡིན་པའི་ཕྱིར། དེར་ཐལ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་
དུ་སྒྲུབ་པའི་རྗེས་ཁྱབ་ཚད་མས་གྲུབ་པའི་གང་ཟག་ཡིན་པའི་ཕྱིར། དེར་ཐལ། དེའི་
རྟགས་ཀྱིས་དེ་སྒྲུབ་ཀྱི་ཚུལ་གསུམ་ཚད་མས་གྲུབ་པའི་གང་ཟག་ཡིན་པའི་ཕྱིར་ཏེ།
ཆོས་ཅན་དེའི་ཕྱིར།
- 61 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཞན་ཡང་། དེ་འདྲ་བའི་ཕྱིར་རྒོལ་ཡང་དག་དེ། རྟེན་འབྲེལ་བདེན་མེད་དུ་ཚད་
མས་གྲུབ་པའི་གང་ཟག་ཡིན་པར་ཐལ། དེ་བདེན་མེད་ཚད་མས་རྟོགས་པའི་གང་ཟག་
ཡིན་པའི་ཕྱིར། མ་གྲུབ་ན། དེ་ཆོས་ཅན། ཁྱོད་བདེན་མེད་ཚད་མས་རྟོགས་པའི་གང་
ཟག་ཡིན་པར་ཐལ། ཁྱོད་བདེན་མེད་བདེན་གྲུབ་དང་འགལ་བར་ཚད་མས་རྟོགས་
པའི་གང་ཟག་ཡིན་པའི་ཕྱིར་ཏེ། ཁྱོད་དེའི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་ཚད་མས་
(༣ ༣ན)གྲུབ་པའི་གང་ཟག་ཡིན་པའི་ཕྱིར། དེར་ཐལ། ཆོས་ཅན་དེ་ཡིན་པའི་ཕྱིར།
བྱས་པ་ལ་ཁོ་ན་རེ། དེ་འདྲ་བའི་ཕྱི་རྒོལ་ཡང་དག་དེས། གཟུགས་བརྙན་བདེན་མེད་དུ་
ཚད་མས་རྟོགས་པར་ཐལ། དེས་རྟེན་འབྲེལ་བདེན་མེད་དུ་ཚད་མས་རྟོགས་པའི་ཕྱིར།
འདོད་ན། དེས་གཟུགས་བརྙན་བདེན་མེད་དུ་ཚད་མས་མ་རྟོགས་པར་ཐལ། དེས་དེ་
བདེན་མེད་དུ་མངོན་སུམ་གྱི་ཚད་མས་ཀྱང་མ་རྟོགས། རྗེས་སུ་དཔག་པའི་ཚད་མས་
ཀྱང་མ་རྟོགས་པའི་ཕྱིར། རྟགས་དང་པོ་གྲུབ་སྟེ། དེ་བདེན་མེད་དུ་མངོན་སུམ་དུ་ཚད་
མས་རྟོགས་པའི་གང་ཟག་ཡིན་ན། འཕགས་པ་ཡིན་པས་ཁྱབ་པའི་ཕྱིར། གཉིས་པ་མ་
གྲུབ་ན། དེས་དེ་བདེན་མེད་དུ་རྟགས་ལ་བརྟེན་ནས་རྟོགས་པར་ཐལ། དེས་དེ་བདེན་
མེད་དུ་རྗེས་སུ་དཔག་པའི་ཚད་མས་རྟོགས་པའི་ཕྱིར། འདོད་ན། གཟུགས་བརྙན་
བདེན་མེད་དུ་གྲུབ་པའི་རྟགས་ཡང་དག་ཡོད་པར་ཐལ། འདོད་པའི་ཕྱིར། འདོད་ན།
བདེན་མེད་སྒྲུབ་པའི་རྟགས་ཐུག་མེད་དུ་ཐལ། འདོད་པའི་ཕྱིར། ཟེར་ན་མ་ཁྱབ་སྟེ།
རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཕྱི་རྒོལ་ཡང་དག་དེས། གཟུགས་
བརྙན་ཆོས་ཅན། བདེན་པར་མེད་དེ། བདེན་པར་གྲུབ་པའི་གཅིག་དང་། བདེན་པར་
གྲུབ་པའི་དུ་མ་གང་རུང་དུ་མེད་པའི་ཕྱིར། དཔེར་ན། ནམ་མཁའི་པདྨོ་བཞིན་ཞེས་
པའི་རྟགས་འདི་ལ་བརྟེན་ནས་གཟུགས་བརྙན་བདེན་མེད་དུ་རྟོགས་པའི་ཕྱིར། བྱས་པ་
ལ་ཁ་ཅིག །བདེན་པར་གྲུབ་པའི་གཅིག་དང་། བདེན་པར་གྲུབ་པའི་དུ་མ་གང་རུང་དུ་
- 62 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མེད་པའི་རྟགས་ཀྱིས་གཟུགས་བརྙན་བདེན་མེད་དུ་སྒྲུབ་པའི་ཕྱི་རྒོལ་ཡང་དག་དེས།
བདེན་པར་གྲུབ་པའི་གཅིག་དང་། བདེན་པར་གྲུབ་པའི་དུ་མ་གང་རུང་དང་བྲལ་བ་དེ།
བདེན་མེད་དུ་ཚད་མས་རྟོགས་པར་ཐལ། རྟེན་འབྲེལ་གྱི་རྟགས་ཀྱིས་དེ་སྒྲུབ་(༣༣བ)
ཀྱི་ཕྱི་རྒོལ་ཡང་དག་དེས། རྟེན་འབྲེལ་བདེན་མེད་དུ་ཚད་མས་རྟོགས་པའི་ཕྱིར།
རྟགས་ཁས། འདོད་མི་ནུས་ཏེ། དེ་འདྲ་བའི་ཕྱིར་རྒོལ་ཡང་དག་དེས། དེ་གང་རུང་དུ་
མེད་པ་བདེན་མེད་དུ་མངོན་སུམ་གྱི་ཚད་མས་ཀྱང་མ་རྟོགས། རྗེས་སུ་དཔག་པའི་ཚད་
མས་ཀྱང་མ་རྟོགས་པའི་ཕྱིར། རྟགས་དང་པོ་སླ། གཉིས་པ་མ་གྲུབ་ན། དེའི་རྟགས་ཀྱི་
དེ་སྒྲུབ་ཀྱི་ཕྱི་རྒོལ་ཡང་དག་དེས། བདེན་པར་གྲུབ་པའི་གཅིག་དང་བདེན་པར་གྲུབ་
པའི་དུ་མ་གང་རུང་དུ་མེད་པ་བདེན་མེད་དུ་རྟགས་སྦྱོར་ལ་བརྟེན་ནས་རྟོགས་པར་ཐལ།
དེ་རྗེས་སུ་དཔག་པའི་ཚད་མས་རྟོགས་པའི་ཕྱིར། ཞེས་གསུངས་ན། འདིར་མ་ཁྱབ་སྟེ།
དེའི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་དེས། བདེན་པར་གྲུབ་པའི་གཅིག་དང་།
བདེན་པར་གྲུབ་པའི་དུ་མ་གང་རུང་དུ་མེད་པ་ཡང་ཡིན། བདེན་གྲུབ་ཡང་ཡིན་པའི་
གཞི་མཐུན་མེད་དེ། གཅིག་དང་དུ་མ་གང་རུང་མ་ཡིན་པ་ཡང་ཡིན། ཡོད་པ་ཡང་ཡིན་
པའི་གཞི་མཐུན་མེད་པའི་ཕྱིར་ཞེས་པའི་རིགས་པ་འདི་ལ་བརྟེན་ནས། བདེན་པར་
གྲུབ་པའི་གཅིག་དང་། བདེན་པར་གྲུབ་པའི་དུ་མ་གང་རུང་དུ་མེད་པ་བདེན་མེད་དུ་
རྟོགས་པའི་ཕྱིར། གོང་དུ་འདོད་ན། བདེན་པར་གྲུབ་པའི་གཅིག་དང༌། བདེན་པར་
གྲུབ་པའི་དུ་མ་གང་རུང་དུ་མེད་པ་བདེན་མེད་དུ་སྒྲུབ་པའི་རྟགས་ཡོད་པར་ཐལ། འདོད་
པའི་ཕྱིར། འདོད་ན། བདེན་མེད་སྒྲུབ་པའི་རྟགས་ཐུག་མེད་དུ་འགྱུར་རོ། །
ཡང་རྩ་བའི་དམ་བཅའ་སྨྲ་བ་པོ་དེ་ན་རེ། གང་ཟག་གི་བདག་མེད་ཚད་མས་རྟོགས་
པའི་གང་ཟག་ཡིན་ན། ཆོས་ཀྱི་བདག་མེད་ཚད་མས་རྟོགས་པའི་གང་ཟག་ཡིན་དགོས་
པར་ཐལ། གང་ཟག་གི་བདག་མེད་ཚད་མས་རྟོགས་པའི་གང་ཟག་ཡིན་ན། ཕུང་པོ་
- 63 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བདེན་མེད་དུ་ཚད་མས་རྟོགས་པའི་གང་ཟག་ཡིན་དགོས་པའི་ཕྱིར། དེར་ཐལ། ཊིཀ་
ཆེན་ལས། ཕུང་པོ་བདེན་མེད་དུ་མ་རྟོགས་ན། གང་ཟག་བདེན་མེད་དུ་མི་རྟོགས་ལ།
(༣༤ ན)ཞེས་གསུངས་པའི་ཕྱིར། ཟེར་ན་མ་ཁྱབ་བོ། །
མཁས་པ་ཁ་ཅིག །རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཕྱི་
རྒོལ་ཡང་དག་དེས། དེའི་རྟགས་ཀྱིས་དེ་སྒྲུབ་ཀྱི་ཁྱབ་པ་ཚད་མས་མ་གྲུབ་ཟེར་ན། དེ་
མི་འཐད་དེ། ཊིཀ་ཆེན་ལས། འདིས་ནི་བདེན་མེད་སྒྲུབ་པའི་རྟགས་ཀྱི་རྟེན་འབྲེལ་ལྟ་
བུ་ལ་བདེན་མེད་ཀྱིས་ཁྱབ་པ་མཐུན་དཔེའི་སྟེང་དུ་མ་ངེས་པར་བདེན་མེད་ཆོས་ཀྱི་
སྟེང་དུ་ངེས་པར་བྱར་མེད་པས། ཞེས་གསུངས་པ་མི་འཐད་པར་ཐལ། དེའི་རྟགས་
ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་ཡིན་ན་དེའི་རྟགས་ཀྱིས་དེ་སྒྲུབ་ཀྱི་ཕྱོགས་ཁྱབ་
ཚད་མས་གྲུབ་པས་མ་ཁྱབ་པའི་ཕྱིར། གཞན་ཡང་། ལམ་རིམ་ཆུང་བ་ལས། བདེན་
གྲུབ་ཀྱི་གཅིག་དང་། བདེན་གྲུབ་ཀྱི་དུ་མ་གང་རུང་དུ་མེད་པའི་རྟགས་ཀྱིས་གང་ཟག་
བདེན་མེད་དུ་རྟོགས་པའི་རྗེས་དཔག་སྐྱེས་པ་ལ་དེའི་རྟགས་ཀྱིས་དགག་བྱའི་གནད་
ངེས་པའི་ཚད་མ། བདེན་གྲུབ་ཀྱི་གཅིག་བྲལ་ངེས་པའི་ཚད་མ། བདེན་གྲུབ་ཀྱི་དུ་
བྲལ་ངེས་པའི་ཚད་མ། བདེན་གྲུབ་ཀྱི་གཅིག་དང༌། བདེན་གྲུབ་ཀྱི་དུ་མ་གང་རུང་མེད་
པ་ལ་བདེན་མེད་ཀྱིས་ཁྱབ་པ་ངེས་པའི་གནད་བཞི་ཚང་དགོས་ཏེ། ཞེས་གསུངས་པ་མི་
འཐད་པར་ཐལ། དེའི་རྟགས་ཀྱིས་དེ་སྒྲུབ་ཀྱི་ཕྱི་རྒོལ་ཡང་དག་ཡིན་ན། དེའི་རྟགས་
ཀྱིས་དེ་སྒྲུབ་ཀྱི་ཕྱོགས་ཆོས་ཚད་མས་གྲུབ་པའི་མ་ཁྱབ་པའི་ཕྱིར། བྱས་པ་ལ་ཁོ་ན་རེ།
དེའི་རྟགས་ཀྱིས་དེ་སྒྲུབ་ཀྱིས་ཕྱི་རྒོལ་ཡང་དག་ཡིན་ན། དབུ་མ་ཐལ་འགྱུར་བ་ཡིན་
དགོས་པར་ཐལ། དེ་ཡིན་ན། རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་ངེས་
པའི་གང་ཟག་ཡིན་དགོས་པའི་ཕྱིར། རྟགས་ཁས། འདོད་ན། དེའི་རྟགས་ཀྱིས་དེ་སྒྲུབ་
ཀྱི་ཕྱི་རྒོལ་ཡང་དག་ཡིན་ན། རང་ཉིད་དང་དེའི་རྟགས་ཀྱིས་དེ་སྒྲུབ་ཀྱི་སྔ་རྒོལ་ཡང་
- 64 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དག་གཉིས་ལ་ཆོས་ཅན་མྱུ་གུ་ཚད་མས་གྲུབ་ཚུལ་མཐུན་སྣང་བ་གཅིག་ཡོད་པར་ཐལ།
འདོད་པའི་ཕྱིར། འདོད་ན། (༣༤བ)སྦྱོར་བ་སྐོར་གཅིག་གི་ཕྱི་རྒོལ་ཡང་དག་ཡིན་ན།
རང་ཉིད་དང༌། སྦྱོར་བ་སྐོར་གཅིག་གི་སྔ་རྒོལ་ཡང་དག་གཉིས་ལ་ཆོས་ཅན་ཚད་མས་
གྲུབ་ཚུལ་མཐུན་སྣང་བ་གཅིག་ཡོད་དགོས་པར་ཐལ། འདོད་པའི་ཕྱིར། ཟེར་ན།
འདིར་མ་ཁྱབ་སྟེ། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཕྱི་རྒོལ་
ཡང་དག་ཡིན་ན། རྟེན་འབྲེལ་ལ་བདེན་མེད་ཀྱིས་ཁྱབ་པ་ཚད་མས་གྲུབ་པའི་གང་
ཟག་ཡིན་དགོས་པར་ཐལ། དེ་ཡིན་ན། རྟེན་འབྲེལ་གྱི་རྟགས་ཀྱིས་མྱུ་གུ་བདེན་མེད་
དུ་སྒྲུབ་པའི་རྗེས་ཁྱབ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། དེར་ཐལ།
དེ་ཡིན་ན། དེའི་རྟགས་ཀྱིས་དེ་སྒྲུབ་ཀྱི་ཚུལ་གསུམ་ཚད་མས་གྲུབ་པའི་གང་ཟག་ཡིན་
དགོས་པའི་ཕྱིར། དེར་ཐལ། དེ་ཡིན་ན། དེའི་རྟགས་ཀྱིས་དེ་སྒྲུབ་ཀྱི་ཚུལ་གསུམ་ཁས་
ལེན་པའི་གང་ཟག་ཡིན་དགོས་པའི་ཕྱིར། དེར་ཐལ། རྟེན་འབྲེལ་མྱུ་གུ་བདེན་མེད་དུ་
སྒྲུབ་པའི་གཞན་ལ་གྲགས་པའི་རྟགས་ཡང་དག་ཡིན་པའི་ཕྱིར། མ་གྲུབ་ན། རྟེན་
འབྲེལ་ཆོས་ཅན། ཁྱོད་དེ་སྒྲུབ་ཀྱི་གཞན་གྲགས་ཀྱི་རྟགས་ཡང་དག་ཡིན་པར་ཐལ།
ཁྱོད་དེ་སྒྲུབ་ཀྱི་གཞན་དོན་སྐབས་ཀྱི་རྟགས་ཡང་དག་ཡིན་པའི་ཕྱིར། བྱས་པ་ལ་ཁོ་ན་
རེ། མྱུ་གུ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་པར་གྲུབ་པའི་ཕྱིར་ཞེས་
པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་དུ་སོང་བའི་གང་ཟག་ཡིན་ན། དེའི་
རྟགས་ཀྱིས་མྱུ་གུ་བདེན་མེད་དུ་སྒྲུབ་པའི་ཚུལ་གསུམ་ཚད་མས་གྲུབ་པའི་གང་ཟག་
ཡིན་དགོས་པར་ཐལ། དེའི་རྟགས་ཀྱིས་དེ་སྒྲུབ་ཀྱི་ ཕྱི་རྒོལ་ཡང་དག་ཡིན་ན། དེའི་
རྟགས་ཀྱིས་དེ་སྒྲུབ་ཀྱི་ཚུལ་གསུམ་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར།
རྟགས་ཁས། འདོད་ན། དེ་འདྲ་བའི་སྒྲུབ་བྱེད་འཕེན་པའི་ཐལ་འགྱུར་ཡང་དག་ཏུ་སོང་
བའི་གང་ཟག་ཆོས་ཅན། ཁྱོད་རྟེན་འབྲེལ་ཡིན་ན། བདེན་མེད་ཡིན་པས་ཁྱབ་པ་ཚད་
65 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
མས་གྲུབ་པའི་གང་ཟག་ཡིན་པར་ཐལ། ཁྱོད་དེའི་རྟགས་ཀྱིས་དེ་སྒྲུབ་ཀྱི་རྗེས་ཁྱབ་
ཚད་མས་(༣(ན)གྲུབ་པའི་གང་ཟག་ཡིན་པའི་ཕྱིར་ཏེ། དེའི་རྟགས་ཀྱིས་དེ་སྒྲུབ་ཀྱི་ཚུལ་
གསུམ་ཚད་མས་གྲུབ་པའི་གང་ཟག་ཡིན་པའི་ཕྱིར། མ་གྲུབ་ན། དེར་ཐལ། ཆོས་ཅན་
དེའི་ཕྱིར། ཁྱབ་པ་ཁས། གོང་དུ་འདོད་ན། དེ་ཆོས་ཅན། ཁྱོད་རྟེན་འབྲེལ་བདེན་མེད་དུ་
ཚད་མས་གྲུབ་པའི་གང་ཟག་ཡིན་པར་ཐལ། ཁྱོད་རྟེན་འབྲེལ་ཡིན་ན། བདེན་མེད་
ཡིན་པས་ཁྱབ་པ་ཚད་མས་གྲུབ་པའི་གང་ཟག་ཡིན་པའི་ཕྱིར། རྟགས་ཁས། འདོད་
ན། དེ་ཆོས་ཅན། ཁྱོད་དེ་མ་ཡིན་པར་ཐལ། ཁྱོད་མྱུ་གུ་བདེན་གྲུབ་ཏུ་གྲུབ་ མཐས་ སྒོ་
འདོགས་པའི་གང་ཟག་ཡིན་པའི་ཕྱིར། ཟེར་ན་རྩ་བར་མ་ཁྱབ་བོ། ། རྟགས་ཆོས་ཅན་
གྱིས་འགྲུབ་བོ། །
ཊཱིཀ་ཆེན་ལས། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང༌། མི་རྟག་ སོགས་བཅུ་དྲུག་
ཚད་མས་གཏན་ལ་ཕེབས་པ་དང་། ཞེས་སོགས་ཀྱིས་དོན་ལ། ཁ་ཅིག །དེ་ཁོ་ན་ཉིད་
ཀྱི་ལྟ་བ་མ་རྙེད་པའི་གང་ཟག་གི་རྒྱུད་ལ་བདེན་བཞི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་ཡེ་ཤེས་ཡོད། ཟེར་ན། བདེན་བཞི་མི་རྟག་སོགས་བཅུ་དྲུག་མངོན་
སུམ་དུ་རྟོགས་པའི་སོ་སོའི་སྐྱེ་བོ་ཡོད་པར་ཐལ། དམ་བཅའ་འཐད་པའི་ཕྱིར། འདོད་
ན། འགོག་བདེན་མངོན་སུམ་དུ་རྟོགས་པའི་སོ་སྐྱེ་ཡོད་པར་ཐལ། འདོད་པའི་ཕྱིར།
འདོད་ན། འགོག་བདེན་ཆོས་ཅན། ཁྱོད་མངོན་སུམ་དུ་རྟོགས་པའི་སོ་སོ་སྐྱེ་བོ་མེད་
པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར། ཁ་ཅིག །དེ་ཁོ་ན་ཉིད་ཀྱི་ལྟ་བ་མ་
རྙེད་པའི་གང་ཟག་གི་རྒྱུད་ལ་རགས་པའི་བདེན་བཞི་མི་རྟག་སོགས་མངོན་སུམ་དུ་
རྟོགས་པའི་ཡེ་ཤེས་ཡོད་ཟེར་ན། རགས་པའི་བདེན་བཞི་མི་རྟག་སོགས་མངོན་སུམ་
དུ་རྟོགས་པའི་སོ་སོ་སྐྱེ་བོ་ཡོད་པར་ཐལ། འདོད་པའི་ཕྱིར། འདོད་ན། རགས་པའི་
འགོག་བདེན་མངོན་སུམ་དུ་རྟོགས་(༣༥བ)པའི་སོ་སོ་སྐྱེ་བོ་ཡོད་པར་ཐལ། འདོད་
- 66 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པའི་ཕྱིར། འདོད་ན། རགས་པའི་འགོག་བདེན་ཆོས་ཅན། ཁྱོད་མངོན་སུམ་དུ་རྟོགས་
པའི་སོ་སོ་སྐྱེ་བོ་མེད་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར། མ་གྲུབ་ན།
དེར་ཐལ། འགོག་བདེན་ཡིན་པའི་ཕྱིར། མ་གྲུབ་ན་རྟགས་འོག་ཏུ་སྒྲུབ། གཞན་ཡང་།
རགས་པའི་ འགོག་བདེན་ཐོབ་པའི་སོ་སོ་སྐྱེ་བོ་ཡོད་པར་ཐལ། དེ་མངོན་སུམ་དུ་
རྟོགས་པའི་སོ་སོ་སྐྱེ་བོ་ཡོད་པའི་ཕྱིར། རྟགས་ཁས། འདོད་ན། གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་ཐོབ་པའི་སོ་སོ་སྐྱེ་བོ་ཡོད་
པར་ཐལ། འདོད་པའི་ཕྱིར། འདོད་ན། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་
པའི་རྟོག་པ་སྤངས་པའི་སོ་སོ་སྐྱེ་བོ་ཡོད་པར་ཐལ་ལོ། །བྱས་པ་ལ། སྟོང་ཉིད་མ་རྟོགས་
པར་རགས་པའི་འགོག་བདེན་ཚད་མས་རྟོགས་པའི་གང་ཟག་མེད་པར་ཐལ། རགས་
པའི་འགོག་བདེན་དོན་དམ་བདེན་པ་ཡིན་པའི་ཕྱིར། འདོད་ན། སྟོང་ཉིད་མ་རྟོགས་
པར་རགས་པའི་བདེན་བཞི་མི་རྟག་སོགས་བཅུ་དྲུག་ཚད་མས་རྟོགས་པའི་གང་ཟག་
མེད་པར་ཐལ། འདོད་པའི་ཕྱིར། འདོད་ན། དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་
། མི་
རྟག་སོགས་བཅུ་དྲུག་ཚད་མས་གཏན་ལ་འབེབས་པ་དང་ཞེས་སོགས་ཀྱི་དོན་མ་གྲུབ་
པར་ཐལ། འདོད་པའི་ཕྱིར། ཟེར་ན་རྩ་བར་མ་ཁྱབ་སྟེ། འོ་ན། སྟོང་ཉིད་མ་རྟོགས་
པར་འགོག་བདེན་ཚད་མས་རྟོགས་པའི་གང་ཟག་མེད་པར་ཐལ། འགོག་བདེན་དོན་
དམ་བདེན་པ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཡོད་པར་ཐལ། མདོ་སྡེ་པ་
དེ། འགོག་བདེན་ཚད་མས་རྟོགས་པའི་གང་ཟག་ཡིན་པའི་ཕྱིར། མ་གྲུབ་ན། དེར་ཐལ།
དེ་མངོན་པ་ནས་བཤད་པའི་འགོག་བདེན་ཚད་མས་རྟོགས་པའི་གང་ཟག་ཡིན་པའི་
ཕྱིར། དེར་ཐལ། དེས་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་
སྤངས་(༣༦ན)པའི་སྤངས་པ་ཚད་མས་རྟོགས་པའི་ཕྱིར། དེར་ཐལ། དེས་གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་རྟོགས་པ་སྤང་བྱར་ཚད་མས་རྟོགས་པའི་ཕྱིར།
- 67 -



CHUO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དེར་ཐལ། དེས་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་ཚད་མས་
རྟོགས་པའི་ཕྱིར། བྱས་པ་ལ་ཁོ་ན་རེ། མདོ་སྡེ་བ་དེས་དོན་དམ་བདེན་པ་ཚད་མས་
རྟོགས་པར་ཐལ། དེས་ཚད་མས་རྟོགས་པའི་དོན་དམ་བདེན་པ་ཡོད་པའི་ཕྱིར། དེར་
ཐལ། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་
དེ། དེས་ཚད་མས་རྟོགས་པའི་དོན་དམ་བདེན་པ་ཡིན་པའི་ཕྱིར། མ་གྲུབ་ན། དེ་ཆོས་
ཅན། ཁྱོད་མདོ་སྡེ་པས་ཚད་མས་རྟོགས་པའི་དོན་དམ་བདེན་པ་ཡིན་པར་ཐལ། ཁྱོད་
མདོ་སྡེ་པས་ཚད་མས་རྟོགས་པ་ནི་གང་ཞིག །དོན་དམ་བདེན་པ་ཡིན་པའི་ཕྱིར། ཟེར་
ན། རྩ་བར་མ་ཁྱབ་སྟེ། མངོན་པ་མཛོད་ཀྱིས་དོན་དམ་བདེན་པ་བསྟན་བྱའི་གཙོ་བོར་
བྱས་ནས་བསྟན་པར་ཐལ། དེའི་བསྟན་བྱའི་གཙོ་བོར་གྱུར་པའི་དོན་དམ་བདེན་པ་
ཡོད་པའི་ཕྱིར། ཁྱབ་པ་ཁས། རྟགས་གྲུབ་སྟེ། གང་ཟག་རང་སྐྱ་ཐུབ་པའི་རྫ་ས་ཡོད་དུ་
འཛིན་པའི་རྟོག་པ་སྤངས་པའི་སྤངས་པ་དེ། དེའི་བསྟན་བྱའི་གཙོ་བོར་གྱུར་པའི་དོན་
དམ་བདེན་པ་ཡིན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། ཁྱོད་དེའི་བསྟན་
བྱའི་གཙོ་བོ་གང་ཞིག་དོན་དམ་བདེན་པ་ཡིན་པའི་ཕྱིར། རྩ་བར་འདོད་ན། མངོན་པ་
མཛོད་ཆོས་ཅན། ངེས་དོན་གྱི་བསྟན་བཅོས་ཡིན་པར་ཐལ། དོན་དམ་བདེན་པ་དངོས་
ཀྱི་བསྟན་བྱའི་གཙོ་བོར་བྱས་ནས་སྟོན་པའི་བསྟན་བཅོས་ཡིན་པའི་ཕྱིར། ཡང་ཁ་ཅིག །
སོ་སོ་སྐྱེ་བོའི་རྒྱུད་ལ་རྣལ་འབྱོར་མངོན་སུམ་མེད་ཟེར་ན། དེ་ཡོད་པར་ཐལ། དེའི་རྒྱུད་
ལ་གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པར་(༣༦བ)མངོན་སུམ་དུ་རྟོགས་
པའི་ཡེ་ཤེས་ཡོད་པའི་ཕྱིར། དེར་ཐལ། སྟོང་ཉིད་མ་རྟོགས་པའི་གང་ཟག་གི་རྒྱུད་ལ་
དེ་འདྲ་བའི་ཡེ་ཤེས་ཡོད་པའི་ཕྱིར་ཏེ། དེའི་རྒྱུད་ལ་གང་ཟག་གི་བདག་མེད་རགས་པ་
མངོན་སུམ་དུ་རྟོགས་པའི་ཡེ་ཤེས་ཡོད་པའི་ཕྱིར། དེར་ཐལ། ཊཱིཀ་ཆེན་ལས། དེ་ཁོ་ན་
ཉིད་ཀྱི་ལྟ་བ་མ་རྙེད་ཅེས་སོགས་ཀྱི་དོན་གྲུབ་པའི་ཕྱིར། །
- 68 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དེའི་སྟེང་ནས་ས་བཅུ་དང་ལམ་ཕྱི་མ་གསུམ་པོ་བགྲོད་པ་དབུ་མ་པས་དྲང་དོན་དུ་
འགྲེལ་པ་བཞིན། ཞེས་གསུངས་པའི་དོན་ལ་མཁས་པ་ཁ་ཅིག །སེམས་ཙམ་པར་གྱུར་
པའི་བྱང་སེམས་སྦྱོར་ལམ་པ་ཡོད་དེ། སེམས་ཙམ་པའི་ལྟ་བ་ལ་བརྟེན་ནས། ས་བཅུ་
དང་ཐེག་ཆེན་གྱི་སློབ་ལམ་ཕྱི་མ་གསུམ་བགྲོད་ནུས་པ་དབུ་མ་པས་དྲང་དོན་དུ་འགྲེལ་
ལ། ཐེག་ཆེན་གྱི་ལམ་དང་པོ་གཉིས་བགྲོད་ནུས་པ་དབུ་མ་བས་དྲང་དོན་དུ་མི་འགྲེལ་
བའི་ཁྱད་པར་འཐད་པའི་ཕྱིར། ཞེས་གསུངས་ན། རེ་ཞིག །ཤེས་བྱ་ཆོས་ཅན། སེམས་
ཙམ་པར་གྱུར་པའི་བྱང་སེམས་སྦྱོར་ལམ་པ་མེད་པར་ཐལ། སེམས་ཙམ་པ་ཡིན་ན།
སྟོང་ཉིད་མ་རྟོགས་པས་ཁྱབ། བྱང་སེམས་སྦྱོར་ལམ་པ་ཡིན་ན། དེ་རྟོགས་པས་ཁྱབ་
པའི་ཕྱིར། རྟགས་དང་པོ་བུད། ཕྱི་མ་དེར་ཐལ། དེ་ཡིན་ན། སྟོང་ཉིད་ལ་དམིགས་པའི་
སྒོམ་བྱུང་ཐོབ་པས་ཁྱབ་པའི་ཕྱིར། དེར་ཐལ། དང་པོ་ཉིད་ནས་ཐེག་པ་ཆེན་པོར་
རིགས་ངེས་པའི་བྱང་སེམས་ཚོགས་ལམ་པ་དེས་སྟོང་ཉིད་ལ་དམིགས་པའི་སྒོམ་བྱུང་
ཐོབ་པ་ན། དེས་ཐེག་ཆེན་གྱི་སྦྱོར་ལམ་དྲོད་ཐོབ་པར་འཇོག་པའི་ཕྱིར། བྱས་པ་ཁོ་ན་
རེ། སེམས་ཙམ་པར་གྱུར་པའི་བྱང་སེམས་སྦྱོར་ལམ་པ་ཡོད་པར་ཐལ། མདོ་སྡེ་རྒྱན་
གྱི་ཆེད་དུ་བྱ་བའི་གདུལ་བྱར་གྱུར་ པའི་ བྱང་སེམས་སྦྱོར་ལམ་ པ་ ཡོད་ པའི་ ཕྱིར།
དེར་ཐལ། དེའི་ཆེད་དུ་བྱ་བའི་གདུལ་བྱར་གྱུར་པའི་བྱང་ཆུབ་སེམས་དཔའ་ཡོད་པའི་
ཕྱིར། ཟེར་ན་མ་ཁྱབ། །
ཡང་ཁོ་ན་རེ། སེམས་ཙམ་པར་(༣༧ན)གྱུར་པའི་བྱང་སེམས་སྦྱོར་ལམ་པ་ཡོད་
པར་ཐལ། བྱེ་བྲག་སྨྲ་བར་གྱུར་པའི་བྱང་སེམས་སྦྱོར་ལམ་པ་ཡོད་པའི་ཕྱིར། དེར་ཐལ།
ཕལ་ཆེན་སྡེ་པར་གྱུར་པའི་བྱང་སེམས་སྦྱོར་ལམ་པ་ཡོད་པའི་ཕྱིར། ཇོ་བོའི་མཁན་པོ་
ཤཱི་ལ་རཀྴི་ཏ་དེ་ཕལ་ཆེན་སྡེ་པ་ཡིན་པ་གང་ཞིག །དེ་བྱང་སེམས་སྦྱོར་ལམ་པ་ཡིན་པའི་
ཕྱིར། རྟགས་གཉིས་ཀ་གྲུབ་སྟེ། ལམ་རིམ་ཆེན་མོ་ལས། ཕལ་ཆེན་སྡེ་པའི་གནས་
སྤྱི
- 69 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བརྟན་འདུལ་བ་འཛིན་པ་ཆེན་པོ་ཤི་ལ་རཀྵི་ཏ་ཞེས་བྱ་བ་སྦྱོར་བའི་ལམ་གྱི་དེ་ཁོ་ན་
ཉིད་ཀྱི་ཕྱོགས་གཅིག་ལ་ཞུགས་པ་ཏིང་ངེ་འཛིན་བརྙེས་པ་ཞིག་ལ་མཁན་པོ་མཛད་
ནས། མཚན་ཡང་དཔལ་མར་མེ་མཛད་ཡེ་ཤེས་ཞེས་བཏགས་སོ། །ཞེས་གསུངས་པའི་
ཕྱིར། ཟེར་ན་མ་ཁྱབ་སྟེ། ལུང་དེའི་དོན་ཇོ་བོའི་མཁན་པོ་ཤི་ལ་རཀཱི་ཏ་དེ་ཕལ་ཆེན་སྡེ་
པའི་དགེ་སློང་དུ་བསྟན་ཙམ་ཡིན་གྱི་ཕལ་ཆེན་སྡེ་པར་བསྟན་པ་མ་ཡིན་པའི་ཕྱིར། དེ་
ལྟར་མ་ཡིན་ན། དཔལ་ལྡན་ཨ་ཏི་ཤ་ཆོས་ཅན། ཕལ་ཆེར་སྡེ་པ་ཡིན་པར་ཐལ། ཕལ་
ཆེན་སྡེ་པའི་དགེ་སློང་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། བསྟོད་པ་ལས།
དགེ་འདུན་ཕལ་ཆེན་སྡེ་པའི་དགེ་སློང་མཛད། །ཅེས་གསུངས་པའི་ཕྱིར། འདོད་ན།
ཉན་ཐོས་སྡེ་པ་ཡིན་པར་ཐལ་ལོ། །འདོད་ན་བྱེ་བྲག་སྨྲ་བ་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། ཐེག་ཆེན་པ་ཡིན་པའི་ཕྱིར། གཞན་ཡང་། སྟོན་པ་ཤཱཀྱ་ཐུབ་པ་
ཆོས་ཅན། ཐམས་ཅད་ཡོད་པར་སྨྲ་བ་ཡིན་པར་ཐལ། ཐམས་ཅད་ཡོད་པར་སྨྲ་བའི་
དགེ་སློང་ཡིན་པའི་ཕྱིར། ཁྱབ་པ་ཁས། འདོད་ན། ཉན་ཐོས་རྩ་བའི་སྡེ་བཞི་པོ་གང་
རུང་ཡིན་པར་ཐལ། འདོད་པའི་ཕྱིར། འདོད་ན། བྱེ་བྲག་སྨྲ་བ་ཡིན་པར་ཐལ། འདོད་པའི་
ཕྱིར། །
དེ་ཉིད་སྤྱོད་འཇུག་གི་ལུགས་སུ་བསྟན་པ། །
དེ་ཉིད་སྤྱོད་འཇུག་གི་ལུགས་སུ་བསྟན་པ་ནི། སྤྱོད་འཇུག་ལས་བདེན་པ་མཐོང་
བས་གྲོལ་འགྱུར་གྱི། །(༣༧༠)ཞེས་སོགས་ཀྱི་དོན་ལ། ཁ་ཅིག །བདེན་བཞི་མི་རྟག་
སོགས་བཅུ་དྲུག་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས། འཁོར་
བ་ལས་གྲོལ་བ་ཐོབ་མི་ནུས་ཟེར་ན། དེ་ནུས་པར་ཐལ། འགོག་བདེན་མངོན་སུམ་དུ་
རྟོགས་ཟིན་གོམས་པར་བྱས་པ་ལ་བརྟེན་ནས་འཁོར་བ་ལ་གྲོལ་བ་ཐོབ་ནུས་པའི་ཕྱིར།།
མ་གྲུབ་ན། དེ་ཆོས་ཅན། ཁྱོད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་
- 70 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ནས་འཁོར་བ་ལས་གྲོལ་བ་ཐོབ་ནུས་པར་ཐལ། ཁྱོད་དོན་དམ་བདེན་པ་ཡིན་པའི་
ཕྱིར། རྟགས་གྲུབ་སྟེ། ཊཱིཀ་ཆེན་ལས། འགོག་བདེན་ཀུན་རྫོབ་བདེན་པར་སྨྲ་བ་ནི་
མཐའ་མ་ཆོད་པའོ། །ཞེས་གསུངས་པའི་ཕྱིར། །
གཞན་ཡང་། བདེན་བཞི་མི་རྟག་སོགས་བཅུ་དྲུག་མངོན་སུམ་དུ་རྟོགས་ཟིན་
གོམས་པར་བྱས་པ་ལ་བརྟེན་ནས། འཁོར་བ་ལས་གྲོལ་བ་ཐོབ་ནུས་པར་ཐལ། སྡུག་
བསྔལ་བདེན་པའི་ཁྱད་ཆོས་སུ་གྱུར་པའི་སྟོང་བདག་མེད་མངོན་སུམ་དུ་རྟོགས་ཟིན་
གོམས་པར་བྱས་པ་ལ་བརྟེན་ནས་འཁོར་བ་ལས་གྲོལ་བ་ཐོབ་ནུས་པའི་ཕྱིར། དེར་ཐལ།
བདག་མེད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་ནས་འཁོར་བ་
ལས་གྲོལ་བ་ཐོབ་ནུས་པའི་ཕྱིར། བདག་མེད་དོན་དམ་བདེན་པ་ཡིན། གང་ཟག་གི་
བདག་མེད་ཡང་དོན་དམ་བདེན་པ་ཡིན། ཆོས་ཀྱི་བདག་མེད་ཡང་དོན་དམ་བདེན་པ་
ཡིན་པའི་ཕྱིར། །
ཡང་ཁ་ཅིག །རགས་པའི་བདེན་བཞི་མི་རྟག་སོགས་བཅུ་དྲུག་མངོན་སུམ་དུ་
རྟོགས་ཟིན་གོམས་པར་བྱས་པ་ལ་བརྟེན་ནས། འཁོར་བ་ལས་གྲོལ་བ་ཐོབ་མི་ནུས་
ཟེར་ན། དེ་ནུས་པར་ཐལ། རགས་པའི་འགོག་བདེན་མངོན་སུམ་དུ་རྟོགས་ཟིན་གོམས་
པར་བྱས་པ་ལ་བརྟེན་ནས་འཁོར་བ་ལས་གྲོལ་བ་ཐོབ་ནུས་པའི་ཕྱིར། མ་གྲུབ་ན། རགས་
པའི་འགོག་བདེན་ཆོས་ཅན། ཁྱོད་མངོན་སུམ་དུ་རྟོགས་ཟིན་གོམས་པར་བྱས་པ་ལ་བརྟེན་
ནས་(༣༨ན)དེ་ལས་ གྲོལ་བའི་གྲོལ་བ་ཐོབ་ནུས་པར་ཐལ། ཁྱོད་དོན་དམ་བདེན་
པ་ཡིན་པའི་ཕྱིར། དེར་ཐལ། ཁྱོད་འགོག་བདེན་ཡིན་པའི་ཕྱིར། མ་གྲུབ་ན། ཤེས་བྱ་
ཆོས་ཅན། རགས་པའི་འགོག་བདེན་འགོག་བདེན་ཡིན་པར་ཐལ། མངོན་པ་གཉིས་
ནས་བཤད་པའི་འགོག་བདེན་ཡིན་པའི་ཕྱིར། དེར་ཐལ། གང་ཟག་རང་སྐྱ་ཐུབ་པའི་
རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་དེ་འགོག་བདེན་ཡིན་པའི་ཕྱིར།
- 71 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
མ་གྲུབ་ན། དེ་འདྲ་བའི་རྟོག་པ་ཆོས་ཅན། ཁྱོད་སྤངས་པའི་སྤངས་པ་འགོག་བདེན་
ཡིན་པར་ཐལ། ཁྱོད་སྒྲིབ་པ་ཡིན་པའི་ཕྱིར། བྱས་པ་ལ་ཁོ་ན་རེ། འགོག་བདེན་ལ་ཕྲ་
རགས་གཉིས་སུ་འབྱེད་རིགས་པར་ཐལ། རགས་པའི་འགོག་བདེན་འགོག་བདེན་
ཡིན་པའི་ཕྱིར། འདོད་ན། དེ་མི་རིགས་པར་ཐལ། འགོག་བདེན་ཆོས་ཀྱི་དབྱིངས་ཡིན་
པ་ནི་གང་ཞིག །ཆོས་དབྱིངས་ལ་ཕྲ་རགས་གཉིས་སུ་འབྱེད་མི་རིགས་པའི་ཕྱིར། རྟགས་
དང་པོ་ཁས། ཕྱི་མ་གྲུབ་སྟེ། ཆོས་དབྱིངས་ལ་ངོ་བོ་མི་འདྲ་བའི་དབྱེ་བ་མེད་པའི་ཕྱིར།
ཟེར་ན། འོ་ན། ཁྱོད་ལ་ཕྲ་རགས་གཉིས་སུ་འབྱེད་མི་རིགས་པར་ཐལ། ཁྱོད་ཆོས་
དབྱིངས་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། འགོག་
བདེན་ཆོས་དབྱིངས་ཡིན་ན། འགོག་བདེན་ལ་ཕྲ་རགས་གཉིས་སུ་འབྱེད་མི་རིགས་
པའི་ཁྱབ་པའི་ཕྱིར། རྟགས་ཁས། འདོད་ན། ཆོས་ཀྱི་བདག་མེད་ཆོས་ཅན། དེར་ཐལ།
དེའི་ཕྱིར། འདོད་ན། དེ་ལ་ཕྲ་རགས་གཉིས་སུ་འབྱེད་རིགས་པར་ཐལ། རྡུལ་ཕྲན་
ཕྱོགས་ཀྱི་ཆ་མེད་བསགས་པའི་རགས་པ་དང་། དེ་འཛིན་པའི་ཚད་མ་རྫས་གཞན་
གྱིས་སྟོང་པའི་སྟོང་ཉིད་དེ། ཆོས་ཀྱི་བདག་མེད་རགས་པ་དང་། ཕུང་པོ་བདེན་པས་
སྟོང་པའི་སྟོང་ཉིད་དེ་ཆོས་ཀྱི་བདག་མེད་ཕྲ་མོར་འཇོག་པའི་ཕྱིར། (༣༨བ) བ་
བྱས་པ་ལ་ཁོ་ན་རེ། ཆོས་ཀྱི་བདག་འཛིན་ལ་ཕྲ་རགས་གཉིས་སུ་འབྱེད་རིགས་
པར་ཐལ། ཆོས་ཀྱི་བདག་མེད་ལ་དེ་གཉིས་སུ་འབྱེད་རིགས་པའི་ཕྱིར། ཟེར་ན་མ་
ཁྱབ། འདོད་ན། ཆོས་ཀྱི་བདག་འཛིན་རགས་པ་དང་། ཆོས་ཀྱི་བདག་འཛིན་གྱི་གཞི་
མཐུན་ཡོད་པར་ཐལ། འདོད་པའི་ཕྱིར། འདོད་ན། རྡུལ་ཕྲན་ཕྱོགས་ཀྱི་ཆ་མེད་
བསགས་པའི་རགས་པ་དང༌། དེ་འཛིན་པའི་ཚད་མ་རྫས་གཞན་དུ་འཛིན་པའི་རྟོག་པ་
དེ། ཆོས་ཀྱི་བདག་འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།
བདེན་འཛིན་ཡིན་པར་ཐལ། ཆོས་ཀྱི་བདག་འཛིན་ཡིན་པའི་ཕྱིར། འདོད་ན། དེ་ཆོས་
- 72 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཅན། ཆོས་ཀྱི་བདག་འཛིན་རགས་པ་མ་ཡིན་པར་ཐལ། བདེན་འཛིན་ཡིན་པའི་ཕྱིར། །
ཡང་ཁོ་ན་རེ། གང་ཟག་གི་བདག་འཛིན་ལ་ཕྲ་རགས་གཉིས་སུ་འབྱེད་རིགས་
པར་ཐལ། གང་ཟག་གི་བདག་མེད་ལ་ཕྲ་རགས་གཉིས་སུ་འབྱེད་རིགས་པའི་ཕྱིར།
ཟེར་ན་མ་ཁྱབ། མ་གྲུབ་ན། དེར་ཐལ། གང་ཟག་རྟག་གཅིག་རང་དབང་ཅན་གྱི་
བདག་གིས་སྟོང་པ་དང༌། གང་ཟག་རང་སྐྱ་ཐུབ་པའི་རྫ་ས་ཡོད་ཀྱི་སྟོང་པ་རྣམས་གང་
ཟག་གི་བདག་མེད་རགས་པ་དང་། གང་ཟག་བདེན་པས་སྟོང་པ་གང་ཟག་གི་བདག་
མེད་ཕྲ་མོར་འཇོག་པའི་ཕྱིར། རྩ་བར་འདོད་ན། གང་ཟག་གི་བདག་འཛིན་རགས་པ་
དང༌། གང་ཟག་གི་བདག་འཛིན་གྱི་གཞི་མཐུན་ཡོད་པར་ཐལ། འདོད་པའི་ཕྱིར།
འདོད་ན། གང་ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང་། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་རྣམས། གང་ཟག་གི་བདག་
འཛིན་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བདེན་འཛིན་ཡིན་
པར་ཐལ། གང་ཟག་གི་བདག་འཛིན་ཡིན་པའི་ཕྱིར། འདོད་ན། གང་ཟག་གི་བདག་
འཛིན་རགས་(༣༩ན)པ་མ་ཡིན་པར་ཐལ། འདོད་པའི་ཕྱིར། གཞན་ཡང་འགོག་
བདེན་ལ་ཕྲ་རགས་གཉིས་སུ་འབྱེད་རིགས་པར་ཐལ། བདེན་བཞིའི་རྣམ་པ་མི་རྟག་
སོགས་བཅུ་དྲུག་པོ་དེ་ལ་ཕྲ་རགས་གཉིས་སུ་འབྱེད་རིགས་པའི་ཕྱིར། དེར་ཐལ། སྡུག་
བསྔལ་བདེན་པའི་རྣམ་པར་གྱུར་པའི་མི་རྟག་སྡུག་བསྔལ་སྟོང་བདག་མེད་བཞི་ལ་
ཡང་ཕྲ་རགས་གཉིས་གཉིས་འབྱེད་རིགས། ཀུན་འབྱུང་བདེན་པའི་རྣམ་པར་གྱུར་པའི་
རྒྱུ་ཀུན་འབྱུང་རབ་སྐྱེ་རྐྱེན་བཞི་ལ་ཡང་དེ་ལྟར་འབྱེད་རིགས། འགོག་བདེན་གྱི་རྣམ་པ་
བཞི་པོ་ལ་ཡང་དེ་ལྟར་འབྱེད་རིགས། ལམ་བདེན་གྱི་རྣམ་པ་བཞི་པོ་ལ་ཡང་དེ་ལྟར་
འབྱེད་རིགས་པའི་ཕྱིར། དང་པོ་གྲུབ་སྟེ། གང་ཟག་རང་གི་མཚན་ཉིད་ཀྱིས་གྲུབ་པར་
འཛིན་པའི་བདེན་འཛིན་གྱིས་དྲངས་པའི་ཟག་བཅས་ཀྱི་ཕུང་པོའི་སྟེང་གི་མི་རྟག་པ་དེ།
- 73 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྡུག་བསྔལ་བདེན་པའི་རྣམ་ པར་གྱུར་ པའི་ མི་རྟག་ པ་ ཕྲ་མོ་དང་། གང་ཟག་ རང་
སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་དྲངས་པའི་ཟག་བཅས་ཀྱི་ཕུང་པོའི་
སྟེང་གི་མི་རྟག་པ་དེ། དེའི་རྣམ་པར་གྱུར་པའི་མི་རྟག་པ་རགས་པ་ཡིན་པའི་ཕྱིར་།
རྟགས་གཉིས་ཀ་གྲུབ་སྟེ། གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བདག་
འཛིན་གྱིས་བསྐྱེད་པའི་སྲེད་པ་དེ། ཀུན་འབྱུང་བདེན་པའི་རྣམ་པ་ཕྲ་བ་བཞི་དང་། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་བསྐྱེད་པའི་སྲེད་པ་དེ།།
དེའི་རྣམ་པ་རགས་པ་བཞི་དང་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་
རྟོག་པ་སྤངས་པའི་སྤངས་པ་དེ་འགོག་བདེན་གྱི་རྣམ་པ་ཕྲ་བ་བཞི་དང༌། གང་ཟག་
རང་སྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་སྤངས་པའི་སྤངས་པ་དེ། དེའི་རྣམ་པ་
རགས་པ་བཞི་དང་། གང་ཟག་རང་གི་མཚན་ཉིད་ཀྱིས་གྲུབ་པས་སྟོང་པར་མངོན་སུམ་
དུ་རྟོགས་པའི་ལམ་དེ། ལམ་བདེན་གྱི་རྣམ་པ་ཕྲ་བ་བཞི་དང་གང་ཟག་རང་སྐྱ་ཐུབ་
པའི་རྫས་(༣༩བ)ཡོད་ཀྱིས་སྟོང་པར་མངོན་སུམ་དུ་རྟོགས་པའི་འཕགས་རྒྱུད་ཀྱི་མཁྱེན་པ་
དེ། ལམ་བདེན་གྱི་རྣམ་པ་རགས་པ་བཞི་པོ་ཡིན་པའི་ཕྱིར། བྱས་པ་ལ་ཁོ་ན་རེ། གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་དྲངས་པའི་ཟག་བཅས་ཀྱི་
ཕུང་ པོའི་སྟེང་གི་མི་རྟག་པ་ཆོས་ཅན། ཁྱོད་རགས་པའི་མི་རྟག་པ་ཡིན་པར་ཐལ། ཁྱོད་
སྡུག་བསྔལ་བདེན་པའི་རྣམ་པར་གྱུར་པའི་རགས་པའི་མི་རྟག་པ་ཡིན་པའི་ཕྱིར། འདོད་
མི་ནུས་ཏེ། ཕྲ་བའི་མི་རྟག་པ་ཡིན་པའི་ཕྱིར། དེར་ཐལ། ཟག་བཅས་ཀྱི་ཕུང་པོའི་སྟེང་
གི་མི་རྟག་པ་དེ་ཕྲ་བའི་མི་རྟག་པ་ཡིན་པའི་ཕྱིར་ཏེ། བུམ་པའི་སྟེང་གི་མི་རྟག་པ་དེ་ཕྲ་
བའི་མི་རྟག་པ་ཡིན་པའི་ཕྱིར། ཟེར་ན། རྩ་བར་མ་ཁྱབ། །
ཁ་ཅིག །གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཙམ་གྱིས་
དྲངས་པའི་སྲེད་པ་དེ། ཀུན་འབྱུང་བདེན་པའི་རྣམ་པ་རགས་པ་ཡིན་ཟེར་ན། རང་རྒྱུ་
- 74 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བདེན་འཛིན་གྱིས་མ་དྲངས་པར་གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་
འཇིག་ལྟ་ཙམ་གྱིས་དྲངས་པའི་སྲེད་པ་ཡོད་པར་ཐལ། དམ་བཅའ་དེ་འཐད་པའི་ཕྱིར།
འདོད་མི་ནུས་ཏེ། སྲེད་པ་ཡིན་ན། རང་གི་རྒྱུར་གྱུར་པའི་བདེན་འཛིན་གྱིས་དྲངས་པས་
ཁྱབ་པའི་ཕྱིར། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་པར་
འགྱུར། །ཞེས་གསུངས་པའི་ཕྱིར། །
ཁ་ཅིག །འདོད་ཆགས་དང་། གཏི་མུག་གཉིས་འགལ་ཟེར་ན། གང་ཟག་བདེན་གྲུབ་
ཏུ་འཛིན་པའི་བདེན་འཛིན་གྱིས་དྲངས་པའི་སྲེད་པ་ཆོས་ཅན། གཏི་མུག་ཡིན་པར་ཐལ།
འདོད་ཆགས་ཡིན་པའི་ཕྱིར། དེར་ཐལ། སྲེད་པ་ཡིན་པའི་ཕྱིར། འདོད་ན། དེ་གཏི་མུག་
ཡིན་པར་ཐལ། དེ་བདག་འཛིན་ཡིན་པའི་ཕྱིར། དེར་ཐལ། དེས་དྲངས་པའི་སྲེད་པ་དེ་
དང་། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟས་དྲངས་པའི་སྲེད་པ་
གཉིས་ལ། འཛིན་(༤༠ན)སྟངས་ཀྱི་ཡུལ་ཕྲ་རགས་ཀྱི་ཁྱད་པར་ཡོད་པའི་ཕྱིར། ད་
ཡང་ཁ་ཅིག །འཆི་བ་མི་རྟག་པ་དེ། སྡུག་བསྔལ་བདེན་པའི་ཁྱད་ཆོས་སུ་གྱུར་
བའི་མི་རྟག་པ་རགས་པ་དང་། རང་གྲུབ་ཙམ་ནས་འཇིག་ངེས་དེ། དེའི་ཁྱད་ཆོས་སུ་
གྱུར་པའི་མི་རྟག་པ་ཕྲ་མོ་ཡིན་ཟེར་ན། རང་གྲུབ་ཙམ་ནས་འཇིག་ངེས་ཆོས་ཅན། ཁྱོད་
དངོས་སྨྲ་བས་སྡུག་བསྔལ་བདེན་པའི་ཁྱད་ཆོས་སུ་གྱུར་པའི་མི་རྟག་པར་འཇོག་མི་
ཤེས་པར་ཐལ། ཁྱོད་སྐབས་འདིར་བསྟན་གྱི་སྡུག་བསྔལ་བདེན་པའི་ཁྱད་ཆོས་སུ་གྱུར་
བའི་མི་རྟག་པའི་རྣམ་པ་ཕྲ་མོ་ཡིན་པའི་ཕྱིར་རོ། ། ་
སེམས་བསྐྱེད་གཉིས་པ།
༈ དེ་ཚུལ་ཕུན་ཚོགས་ཡོན་ཏན་དག་ལྡན་ཕྱིར། །ཞེས་སོགས་ཀྱི་སྐབས་སུ། བྱང་
སེམས་ས་གཉིས་པ་བ་ཆོས་ཅན། རྨི་ལམ་དུ་ཡང་འཆལ་བའི་ཚུལ་ཁྲིམས་ཀྱི་དྲི་མ་
- 75 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྤངས་པ་ཡིན་ཏེ། ཚུལ་ཁྲིམས་ཀྱི་ཕར་ཕྱིན་གྱི་ཉམས་ལེན་ལྷག་པར་ཐོབ་པའི་སེམས་
དཔའ་ཡིན་པའི་ཕྱིར། གལ་ཏེ་དེ་ནི་ཁྲིམས་དག་རང་བཞིན་ལྟ། །ཞེས་སོགས་ཀྱི་
སྐབས་སུ། ཚུལ་ཁྲིམས་ཀྱི་འཁོར་གསུམ་བདེན་གྲུབ་ཏུ་འཛིན་པའི་གང་ཟག་ཡིན་ན།
ཚུལ་ཁྲིམས་རྣམ་པར་དག་པ་དང་མི་ལྡན་པས་ཁྱབ་ཟེར་ན། ཚུལ་ཁྲིམས་རྣམ་པར་དག་
པ་དང་ལྡན་པའི་བྱེ་བྲག་སྨྲ་བ་ཆོས་ཅན། དེར་ཐལ། དེའི་ཕྱིར། རྟགས་གསལ་གཉིས་
ཀ་གྲུབ་སྟེ། ཆོས་ཅན་དེ་ཡིན་པའི་ཕྱིར། དེར་ཐལ། སོ་སོར་ཐར་པའི་སྡོམ་པ་རྣམ་པར་
དག་པ་དང་ལྡན་པའི་བྱེ་བྲག་སྨྲ་བ་ཡོད་པའི་ཕྱིར་ཏེ། ཡོངས་འཛིན་ཆེན་པོ་ཁ་ཆེ་འདུས་
བཟང་ཡོད་པའི་ཕྱིར།
ཡང་ཁ་ཅིག །ཚུལ་ཁྲིམས་ཀྱི་འཁོར་གསུམ་བདེན་གྲུབ་ཏུ་འཛིན་པའི་གང་ཟག་
ཡིན་ན། བྱང་སེམས་ཀྱི་ཚུལ་ཁྲིམས་རྣམ་པར་དག་པ་དང་མི་ལྡན་པའི་ཁྱབ་ཟེར་ན།
བྱང་སེམས་ཀྱི་ཚུལ་ཁྲིམས་རྣམ་པར་དག་པ་དང་ལྡན་པའི་སེམས་དཔའ་མེད་པར་ཐལ།
དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། བྱང་སེམས་ཀྱི་སྡོམ་པ་རྣམ་པར་དག་
པ་དང་(༤༠བ)ལྡན་པའི་སེམས་དཔའ་ཡོད་པའི་ཕྱིར། དེར་ཐལ། རྩ་ལྟུང་གིས་མ་གོས་
པའི་བྱང་སེམས་ཀྱི་སྡོམ་པ་རྒྱུད་ལ་ལྡན་པའི་སེམས་དཔའ་ཡོད་པའི་ཕྱིར། །
རང་ལུགས་ནི། བྱང་སེམས་ས་གཉིས་པ་བ་ཆོས་ཅན། ཚུལ་ཁྲིམས་ཀྱི་འཁོར་
གསུམ་བདེན་གྲུབ་ཏུ་འཛིན་པའི་བདེན་འཛིན་གྱིས་རྒྱུད་བཅིངས་པ་མ་ཡིན་ཏེ། འཇིག་
རྟེན་ལས་འདས་པའི་ཚུལ་ཁྲིམས་རྣམ་པར་དག་པ་དང་ལྡན་པའི་སེམས་དཔའ་ཡིན་
པའི་ཕྱིར། ཚུལ་ཁྲིམས་ཀྱི་འཁོར་གསུམ་བདེན་གྲུབ་ཏུ་འཛིན་པའི་བདེན་འཛིན་གྱིས་རྒྱུད་
བཅིངས་པའི་གང་ཟག་ཡིན་ན། འཇིག་རྟེན་ལས་འདས་པའི་ཚུལ་ཁྲིམས་རྣམ་པར་དག་
པ་དང་མི་ལྡན་པའི་ཁྱབ་པའི་ཕྱིར། །
- 76 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སེམས་བསྐྱེད་གསུམ་པ། །
ཤེས་བྱའི་བུད་ཤིང་མ་ལུས་སྲེག་པའི་མེའི། །ཞེས་སོགས་ཀྱི་སྐབས་སུ། མཐའ་
དཔྱད་པ་ལ། དགག་བཞག་སྤངས་གསུམ་ལས་། དང་པོ་ནི། ཁ་ཅིག །དམན་ལམ་
སྔོན་དུ་མ་སོང་བའི་ས་གསུམ་པའི་བར་ཆད་མེད་ལམ་གྱི་ངོས་སྐལ་གྱི་སྤང་བྱར་གྱུར་
པའི་ཤེས་སྒྲིབ་ཡོད་དེ་། དམན་ལམ་སྔོན་དུ་མ་སོང་བའི་ས་གསུམ་པའི་གནས་སྐབས་
སུ་ཤེས་བྱའི་བུད་ཤིང་མ་ལུས་བསྲེག་པའི་ཡེ་ཤེས་ཀྱི་མེའི་འོད་ཀྱི་སྣང་བ་བྱུང་བའི་ཕྱིར།
ཟེར་ན། དམན་ལམ་སྔོན་དུ་མ་སོང་བའི་ས་གསུམ་པའི་བར་ཆད་མེད་ལམ་ཆོས་ཅན།
ཁྱོད་ཀྱིས་ཉོན་མོངས་མ་ལུས་པ་སྤངས་པར་ཐལ། ཁྱོད་རང་གི་ངོ་སྐལ་ཀྱི་སྤང་བྱའི་
གཙོ་བོར་གྱུར་པའི་ཤེས་སྒྲིབ་ཀྱི་དངོས་གཉེན་ཡིན་པའི་ཕྱིར། རྟགས་དོན་གྱིས་ཁས།
ཁྱབ་སྟེ། ཊཱིཀ་ཆེན་ལས། ཉོན་མོངས་ཐམས་ཅད་མ་ཟད་བར་དུ་ཤེས་སྒྲིབ་མི་སྤོང་བའི་
ཕྱིར། ཤེས་སྒྲིབ་ནི་དག་པ་ས་གསུམ་གྱི་སྐབས་སུ་སྤོང་ངོ༌། །ཞེས་གསུངས་པའི་ཕྱིར། །
བྱས་པ་ལ་ཁོ་ན་རེ། དམན་ལམ་སྔོན་དུ་(༤༡ན)མ་སོང་བའི་ས་གསུམ་པའི་བར་
ཆད་མེད་ལམ་གྱི་ངོ་སྐལ་གྱི་སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པར་ཐལ།
དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་
སྤང་བྱའི་གཙོ་བོར་གྱུར་པའི་ཤེས་སྒྲིབ་ཡོད་པའི་ཕྱིར། དེར་ཐལ། དེའི་ངོ་སྐལ་གྱི་སྤང་
བྱའི་གཙོ་བོར་གྱུར་པའི་སྒྲིབ་པ་ཡོད། དེའི་ངོ་སྐལ་གྱི་སྤང་བྱའི་གཙོ་བོར་གྱུར་པའི་
ཉོན་སྒྲིབ་མེད་པའི་ཕྱིར། རྟགས་དང་པོ་གྲུབ་སྟེ། ཁྱོད་བར་ཆད་མེད་ལམ་ཡིན་པའི་
ཕྱིར། ཞེས་གསུངས། །
འདིའི་ལན་ལ་མཁས་པ་ཁ་ཅིག །དེའི་ངོ་སྐལ་གྱི་སྤང་བྱའི་གཙོ་བོར་གྱུར་པའི་
ཉོན་སྒྲིབ་ཡོད་ཅེ་ན། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་དེས།
- 77 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། དམ་བཅའ་དེ་འཐད་པའི་ཕྱིར། ཞེས་ཟེར་
བ་ལ། འདོད་ལན་ཐེབ་གསུངས་པ་མི་འཐད་དེ། འོ་ན། དེ་ཆོས་ཅན། ཁྱོད་རང་རྒྱུད་
ཀྱི་ཉོན་མོངས་གཞན་དོན་བྱེད་པའི་ཡན་ལག་ཏུ་སྒྱུར་བར་བྱེད་པའི་གང་ཟག་མ་ཡིན་
པར་ཐལ། ཁྱོད་རང་རྒྱུད་ཀྱི་ཉོན་མོངས་སྤང་བྱའི་གཙོ་བོར་བྱེད་པའི་གང་ཟག་ཡིན་
པའི་ཕྱིར། དེར་ཐལ། ཁྱོད་ཉོན་མོངས་སྤང་བྱའི་གཙོ་བོར་བྱེད་པའི་གང་ཟག་ཡིན་
པའི་ཕྱིར། གོང་དུ་འདོད་ན། རང་རྒྱུད་ཀྱི་ཉོན་མོངས་གཞན་དོན་བྱེད་པའི་ཡན་ལག་
ཏུ་སྒྱུར་བར་བྱེད་པའི་རྒྱལ་སྲས་འཕགས་པ་མེད་པར་ཐལ། འདོད་པའི་ཕྱིར། བྱས་པ་
ལ་ཁོ་ན་རེ། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་ཆོས་ཅན། ཁྱོད་
ཀྱིས་ཉོན་སྒྲིབ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་བདེན་འཛིན་སྤང་བྱའི་གཙོ་
བོར་བྱེད་པ་གང་ཞིག །བདེན་འཛིན་ཉོན་སྒྲིབ་ཡིན་པའི་ཕྱིར། རྟགས་དང་པོ་མ་གྲུབ་
ན། དེ་ཆོས་ཅན། ཁྱོད་ཀྱིས་བདེན་འཛིན་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་
བདེན་འཛིན་མ་སྤངས་པ་གང་ཞིག །ཁྱོད་ཀྱིས་བདག་མེད་སྒོམ་བྱའི་གཙོ་བོར་བྱེད་
པའི་ཕྱིར། ཟེར་ན་འདིར་མ་ཁྱབ། །
ཡང་ཁོ་ན་རེ། (༤༡བ)དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་
པ་དེས། བདེན་འཛིན་སྤང་བྱའི་གཙོ་བོར་བྱེད་པར་ཐལ། དམན་ལམ་སྔོན་དུ་མ་སོང་
བའི་ས་བདུན་པ་བ་དེས། བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། མ་གྲུབ་ན། དེ་
ཆོས་ཅན། དེར་ཐལ། ཁྱོད་ཀྱིས་བདེན་འཛིན་གྱི་དངོས་གཉེན་དུ་གྱུར་པའི་ས་བདུན་པའི་
བར་ཆད་མེད་ལམ་སྒོམ་བྱའི་གཙོ་བོར་བྱེད་པའི་ཕྱིར། ཟེར་ན་འདིར་མ་ཁྱབ། རྟགས་
གྲུབ་སྟེ། བདེན་འཛིན་གྱི་དངོས་གཉེན་དུ་གྱུར་པའི་ས་བདུན་པའི་བར་ཆད་མེད་ལམ་
ཡོད་པའི་ཕྱིར། གཞན་ཡང། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་
པ་ཆོས་ཅན། ཁྱོད་ཀྱིས་འཁོར་བའི་རྩ་བ་སྤང་བྱའི་གཙོ་བོར་བྱེད་པར་ཐལ། ཁྱོད་ཀྱིས་
- 78 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བདེན་འཛིན་སྤང་བྱའི་གཙོ་བོར་བྱེད་པའི་ཕྱིར། རྟགས་ཁས། ཁྱབ་སྟེ། བདེན་འཛིན་
འཁོར་བའི་རྩ་བ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་འཁོར་བ་སྤང་བྱའི་
གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་གཞན་
དོན་དུ་འཁོར་བར་སྐྱེ་བ་མི་ལེན་པར་ཐལ། འདོད་པའི་ཕྱིར། །
ཡང་ཁ་ཅིག །དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་
མེད་ལམ་གྱི་ངོ་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་ཡོད་པར་ཐལ། མཐོང་
སྤང་ཤེས་སྒྲིབ་ཡོད་པའི་ཕྱིར། མ་གྲུབ་ན། དེར་ཐལ། གཟུགས་འཛིན་དབང་ཤེས་ལ་
གཟུགས་བདེན་པར་སྣང་བ་སྣང་བ་ལྟར་དུ་གྲུབ་པ་འཐད་སྙམ་དུ་འཛིན་པའི་བློ་ས་
བོན་དང་བཅས་པ་མཐོང་སྤང་ཤེས་སྒྲིབ་ཡིན་པའི་ཕྱིར། ཞེས་གསུངས་པ་འདིའི་ལན་
ལ་ཁ་ཅིག །གཟུགས་འཛིན་དབང་ཤེས་ལ་གཟུགས་བདེན་པར་སྣང་བ་སྣང་བ་ལྟར་དུ་
གྲུབ་པ་འཐད་དུ་འཛིན་པའི་བློ་ཆོས་ཅན། (༤ ༢ན)ཁྱོད་མཐོང་སྤང་ཤེས་སྒྲིབ་མ་ཡིན་
པར་ཐལ། ཁྱོད་ཉོན་སྒྲིབ་ཡིན་པའི་ཕྱིར། དེར་ཐལ། བདེན་འཛིན་ཡིན་པའི་ཕྱིར་ཏེ།
ཁྱོད་གཟུགས་བདེན་གྲུབ་ཏུ་འཛིན་པའི་བློ་ཡིན་པའི་ཕྱིར། དེར་ཐལ། ཆོས་ཅན་དེ་
ཡིན་པའི་ཕྱིར། ཞེས་གསུངས།
མཁས་པ་ཁ་ཅིག །མཐོང་སྤང་ཤེས་སྒྲིབ་ཡོད་པར་ཐལ། མཐོང་སྤང་དུ་གྱུར་པའི་
ཤེས་སྒྲིབ་ཡོད་པའི་ཕྱིར། མ་གྲུབ་ན། དེར་ཐལ། མཐོང་སྤང་དུ་གྱུར་པའི་ཐོགས་སྒྲིབ་
ཡོད་པའི་ཕྱིར། དེར་ཐལ། བྱང་སེམས་མཐོང་ལམ་པ་དེ། རང་གི་ངོ་སྐལ་གྱི་ཐོགས་
སྒྲིབ་ལས་གྲོལ་བའི་ཕྱིར། དེར་ཐལ། དེ་ཆགས་ཐོགས་དམན་གསུམ་གྱི་སྒྲིབ་པ་ཅི་
རིགས་ལས་གྲོལ་བའི་ཕྱིར་ཏེ། དེ་གྲོལ་བའི་ཡོན་ཏན་དང་ལྡན་པའི་ཕྱིར། མ་གྲུབ་ན།
དེར་ཐལ། རྒྱུད་བླ་མ་ལས། ཇི་ལྟ་ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་
ཕྱིར། །བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དག་ལྡན་ཉིད། །ཅེས་
79 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གསུངས་པའི་ཕྱིར། ཟེར་ན་མ་ཁྱབ་སྟེ། བྱང་སེམས་མཐོང་ལམ་པ་དེ་ཕྱིར་མི་ལྡོག་
པའི་བྱང་སེམས་ཀྱི་དགེ་འདུན་དཀོན་མཆོག་མ་ཡིན་པའི་ཕྱིར། དེར་ཐལ། གཞུང་
འདིའི་སྐབས་ནས་དངོས་སུ་བསྟན་པའི་དགེ་འདུན་དཀོན་མཆོག་མ་ཡིན་པའི་ཕྱིར་ཏེ།
དེ་ཡིན་ན། དག་ས་ལ་གནས་པའི་སེམས་དཔའ་ཡིན་དགོས་པའི་ཕྱིར། རྒྱུད་བླ་མ་
ལས། འཕགས་པ་ཕྱིར་མི་ལྡོག་པའི་ཚོགས། །ལུས་ཅན་རྣམས་ཀྱི་སྐྱབས་ཡིན་ནོ། །
ཞེས་གསུངས་པའི་ཕྱིར། །
དེས་ན། རང་འགྲེལ་ལས། མཐོང་སྤང་ཤེས་སྒྲིབ་མེད་བྱས་པ་ལ་ཁ་ཅིག །ཉན་
ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་
མེད་ལམ་གྱི་ངོ་སྐལ་གྱི་སྤང་བྱའི་གཙོ་བོར་གྱུར་པའི་སྒྲིབ་པ་མེད་པར་ཐལ། དེའི་ཉོན་
སྒྲིབ་ཡང་མེད། དེའི་ཤེས་སྒྲིབ་ཡང་མེད་པའི་ཕྱིར། རྟགས་དང་པོ་སླ། ཕྱི་མ་མ་གྲུབ་
ན། དེར་ཐལ། མཐོང་སྤང་ཤེས་སྒྲིབ་(༤ ༢བ)མེད་པའི་ཕྱིར། རྟགས་ཁས། རྩ་བར་
འདོད་ན། དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་
མེད་པར་ཐལ། འདོད་པའི་ཕྱིར། འདོད་ན། དེ་འདྲ་བའི་རྣམ་གྲོལ་ལམ་ཡང་མེད་
པར་ཐལ། འདོད་པའི་ཕྱིར། འདོད་ན། དེའི་རྟོགས་པ་སྔོན་དུ་སོང་བའི་ཐེག་ཆེན་གྱི་
མཐོང་ལམ་མཉམ་གཞག་ཡེ་ཤེས་མེད་པར་ཐལ། དེ་འདྲ་བའི་མཐོང་ལམ་རྣམ་གྲོལ་
ལམ་ཡང་མེད། དེ་འདྲ་བའི་བར་ཆད་མེད་ལམ་ཡང་མེད་པའི་ཕྱིར། ཟེར་ན་འདིར་མ་
ཁྱབ་བོ། ། །
འདི་ལ་མཁས་པ་ཁ་ཅིག །རྩ་བར་མ་ཁྱབ་སྟེ། དེའི་ངོ་སྐལ་གྱི་སྤང་བྱའི་གཙོ་
བོའི་སྙོམས་འཇུག་གི་སྒྲིབ་པ་ཡོད་པའི་ཕྱིར་ཏེ། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་
གཉིས་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་དེ་དེ་ཡིན་པའི་ཕྱིར། ཞེས་གསུངས། དེ་
ནི་མི་རིགས་ཏེ། སྙོམས་འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པ་ཐལ། དམ་
- 80 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བཅའ་དེ་འཐད་པའི་ཕྱིར། འདོད་ན། གཉིད་ཆོས་ཅན། དེར་ཐལ། དེའི་ཕྱིར། ཁྱབ་པ་
ཁས། རྟགས་སླ། གཞན་ཡང་། སྒྲིབ་པ་ལ་ཉོན་སྒྲིབ་དང་། ཤེས་སྒྲིབ་གཉིས་སུ་གྲངས་
མ་ངེས་པར་ཐལ། སྙོམས་འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར།
རྟགས་ཁས། འདོད་ན། དབུས་མཐའ་ལས། ཉོན་མོངས་པ་ཡི་སྒྲིབ་པ་དང༌། །ཤེས་
བྱའི་སྒྲིབ་པ་ཉིད་དུ་བསྟན། །དེར་ནི་སྒྲིབ་པ་ཐམས་ཅད་དེ། །དེ་ཟད་ནས་ནི་གྲོལ་བར་
འདོད། །ཅེས་གསུངས་པ་མི་འཐད་པར་ཐལ། འདོད་པའི་ཕྱིར། ་
གཞན་ཡང༌། སྙོམས་འཇུག་གི་སྒྲིབ་པ་དེ་ལ། དེར་གྱུར་པའི་ཀུན་བཏགས་དང་།
དེར་གྱུར་པའི་ལྷན་སྐྱེས་གཉིས་སུ་འབྱེད་རིགས་པར་ཐལ། དེར་གྱུར་པའི་མཐོང་སྤང་
དང༌། སྒོམ་སྤང་གཉིས་སུ་འབྱེད་རིགས་པའི་ཕྱིར། རྟགས་དོན་གྱི་ཁས། འདོད་མི་ནུས་
ཏེ། སྙོམས་འཇུག་གི་སྒྲིབ་པ་ཡིན་ན། ཀུན་བཏགས་མ་ཡིན་(༤ ༣ན)དགོས་པའི་ཕྱིར་
ཏེ། དེ་ཡིན་ན། བློ་ལྷན་སྐྱེས་ཡིན་དགོས་པའི་ཕྱིར། རྟགས་བུད་དོ། །
གཞན་ཡང་། དམན་པའི་སྒྲིབ་པ་ཡིན་ན། སྒྲིབ་པ་ཡིན་དགོས་པར་ཐལ། སྙོམས་
འཇུག་གི་སྒྲིབ་པ་ཡིན་ན། སྒྲིབ་པ་ཡིན་དགོས་པའི་ཕྱིར། རྟགས་ཁས། འདོད་ན།
ཉན་ཐོས་ཚོགས་ལམ་པའི་རྒྱུད་ཀྱི་རང་ཉིད་གཅིག་པུ་ཞི་བདེ་དོན་གཉེར་གྱི་བློ་ཆོས་
ཅན། དེར་ཐལ། དེའི་ཕྱིར། རྟགས་གྲུབ་སྟེ། དམན་པའི་སྒྲིབ་པའི་མཚན་གཞི་གཅིག་
ཡོད་པའི་ཕྱིར། འདོད་མི་ནུས་ཏེ། ཐར་ལམ་ཡིན་པའི་ཕྱིར་ཏེ། ཉན་ཐོས་ཀྱི་ཚོགས་
ལམ་ཡིན་པའི་ཕྱིར། །
གཞན་ཡང་། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་
སྒོམ་ལམ་བར་ཆད་མེད་ལམ་གྱི་སྤང་བྱའི་གཙོ་བོའི་སྒྲིབ་པ་ཡོད་པར་ཐལ། དེ་འདྲ་
བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱའི་གཙོ་བོའི་སྒྲིབ་
པ་ཡོད་པའི་ཕྱིར། རྟགས་ཁས། འདོད་ན། དེ་མེད་པར་ཐལ། དེའི་སྤང་བྱའི་གཙོ་བོའི་
- 81 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཉོན་སྒྲིབ་ཡང་མེད། དེ་འདྲ་བའི་ཤེས་སྒྲིབ་མེད། སྙོམས་འཇུག་གི་སྒྲིབ་པ་ཡང་མེད་
པའི་ཕྱིར། རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་ཐོབ་པ་ལ་བར་དུ་གཅོད་པའི་
སྒྲིབ་པ་དེ་ཡང་དེ་མ་ཡིན། རྗེས་ཐོབ་ཏུ་ཡོན་ཏན་སྟོང་ཕྲག་བཅུ་གཉིས་ཐོབ་པ་ལ་བར་
དུ་གཅོད་པའི་སྒྲིབ་པ་ཡང་དེའི་ངོ་སྐལ་གྱི་སྤང་བྱའི་གཙོ་བོའི་སྒྲིབ་པ་མ་ཡིན་པའི་ཕྱིར།
དང་པོ་མ་གྲུབ་ན། དེ་ཆོས་ཅན། ཁྱོད་དེའི་ངོ་སྐལ་གྱི་སྤང་བྱའི་གཙོ་བོའི་སྒྲིབ་པ་མ་
ཡིན་པར་ཐལ། ཁྱོད་དེ་འདྲ་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ངོ་
སྐལ་གྱི་སྤང་བྱའི་སྒྲིབ་པ་མ་ཡིན་པའི་ཕྱིར། རྟགས་ཁས། །
ཡང་ཁ་ཅིག །ས་དང་པོ་ནས། ས་གཉིས་པར་འཕོ་བ་ལ་བར་དུ་གཅོད་པའི་སྒྲིབ་
པ་དེ། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ཐེག་ཆེན་གྱི་མཐོང་ལམ་
བར་ཆད་མེད་ལམ་གྱི་ངོ་སྐལ་གྱི་སྤང་བྱའི་(༤ ༣བ)གཙོ་བོའི་སྒྲིབ་པ་ཡིན་ཟེར་ན། འོ་
ན། ས་གཉིས་པར་འཕོ་བ་ལ་ས་དང་པོ་ནས་གཉིས་པར་འཕོ་བ་ལ་བར་དུ་གཅོད་པའི་
ས་བོན་སྤངས་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཚོགས་ལམ་
ནས། སྦྱོར་ལམ་དུ་འཕོ་བ་ལ། དེ་ནས་དེར་འཕོ་བ་ལ་བར་དུ་གཅོད་པའི་སྒྲིབ་པའི་ས་
བོན་སྤངས་དགོས་པར་ཐལ། འདོད་པའི་ཕྱིར། འདོད་ན། ཚོགས་ལམ་བར་ཆད་མེད་
ལམ་གཅིག་ཡོད་པར་ཐལ་ལོ། ། །
ཡང་ཁ་ཅིག །སྦྱིན་པའི་ཕར་ཕྱིན་ཉམས་ལེན་ལྷག་པར་ཐོབ་པ་ལ་བར་དུ་གཅོད་
བྱེད་ཀྱི་སྒྲིབ་པ་དེ། དེའི་ངོ་སྐལ་གྱི་སྤང་བྱའི་གཙོ་བོའི་སྒྲིབ་པ་ཡིན་ཟེར་ན། ཤེར་ཕྱིན་
གྱི་ཉམས་ལེན་ལྷག་པར་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་དེ། ཉན་ཐོས་དགྲ་
བཅོམ་པའི་རྟོགས་པ་སྔོན་དུ་སོང་བའི་ས་བདུན་པའི་བར་ཆད་མེད་ལམ་གྱི་ངོ་སྐལ་གྱི་
སྤང་བྱའི་གཙོ་བོའི་སྒྲིབ་པ་ཡིན་པར་ཐལ། སྦྱིན་པའི་ཕར་ཕྱིན་གྱི་ཉམས་ལེན་ལྷག་
པར་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པ་དེ། དེའི་རྟོགས་པ་སྔོན་དུ་སོང་བའི་ཐེག་
- 82 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆེན་གྱི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱའི་གཙོ་བོའི་སྒྲིབ་པ་ཡིན་
པའི་ཕྱིར། རྟགས་ཁས། འདོད་ན། དེའི་རྟོགས་པ་སྔོན་དུ་སོང་བའི་ས་དྲུག་པའི་བར་
ཆད་མེད་ལམ་ལ་གནས་པའི་སེམས་དཔའ་ཆོས་ཅན། ཁྱོད་ཤེར་ཕྱིན་གྱིས་ཉམས་ལེན་
ལྷག་པར་ཐོབ་པ་ལ་བར་དུ་གཅོད་བྱེད་ཀྱི་སྒྲིབ་པའི་དངོས་གཉེན་ལ་གནས་པའི་
སེམས་དཔའ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། ཁྱོད་དེ་མ་
ཡིན་པར་ཐལ། ཁྱོད་ས་དྲུག་པ་ལ་གནས་པའི་སེམས་དཔའ་ཡིན་པའི་ཕྱིར། དེས་ན་
རང་ལུགས་ནི། ཉན་ཐོས་དགྲ་བཅོམ་པའི་རྟོགས་པ་སྔོན་དུ་སོང་བའི་ས་དང་པོ་ནས།
ས་བདུན་པའི་བར་ལ་བར་ཆད་མེད་ལམ་དང་། རྣམ་གྲོལ་ལམ་གྱི་རྣམ་གཞག་མི་བྱེད་
དེ། དེ་ནས་དེའི་བར་ལ་ངོ་སྐལ་གྱི་སྤང་བྱ་སྒྲིབ་པའི་ས་བོན་གང་ཡང་སྤོང་(༤༤ན)རྒྱུ་
མེད་པའི་ཕྱིར་ཏེ། ཉོན་སྒྲིབ་ནི་མ་ལུས་པར་སྤངས་ཟིན་ཤེས་སྒྲིབ་ནི་སྤོང་མི་ནུས་པའི་
ཕྱིར། དམན་ལམ་སྔོན་དུ་མ་སོང་བའི་ཐེག་ཆེན་མཐོང་ལམ་བར་ཆད་མེད་ལམ་གྱི་ངོ་
སྐལ་གྱི་སྤང་བྱའི་གཙོ་བོའི་སྒྲིབ་པ་ཡོད་དེ། བདེན་འཛིན་ཀུན་བཏགས་དེ་དེ་ཡིན་པའི་
ཕྱིར། དེ་དེའི་ངོ་སྐལ་གྱི་སྤང་བྱའི་གཙོ་བོའི་སྒྲིབ་པ་ཡིན་ཀྱང་། དེའི་སྤང་བྱའི་གཙོ་བོ་
མ་ཡིན་ཏེ། དེ་ཉོན་སྒྲིབ་ཡིན་པའི་ཕྱིར། ་
ཡང་མཁས་པ་ཁ་ཅིག །ཐེག་ཆེན་གྱི་སྒོམ་ལམ་བར་ཆད་མེད་ལམ་དེ་ལ་དགུ་
ཡོད་དེ། ཆེན་པོ་སྐོར་གསུམ། འབྲིང་སྐོར་གསུམ་ཆུང་ངུ་སྐོར་གསུམ་སྟེ་དགུ་ཡོད་པའི་
ཕྱིར། ཐེག་ཆེན་སྒོམ་ལམ་ལ་ཆེན་པོ་སོགས་དགུའི་རྣམ་བཞག་ཡོད་ཅིང་། ཐེག་ཆེན་གྱི་
སྒོམ་སྤང་ཉོན་མོངས་ཆུང་ངུ་སྐོར་གསུམ་མེད་པའི་ཕྱིར། ཞེས་གསུངས། །
ཁ་ཅིག །ཐེག་ཆེན་སྒོམ་སྤང་ཉོན་མོངས་ཆུང་ངུ་སྐོར་གསུམ་མེད་ཀྱང་། ཐེག་ཆེན་
གྱི་སྒོམ་སྤང་ཉོན་མོངས་དེ་ལ། ཆེན་པོ་སྐོར་གསུམ། འབྲིང་སྐོར་གསུམ་ཆུང་ངུ་སྟེ་
བདུན་ཡོད་པའི་ཕྱིར། ཞེས་གསུངས། །
83-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ལུགས་དང་པོ་ལ། དམན་ལམ་སྔོན་དུ་མ་སོང་བའི་བྱང་སེམས་ས་བཅུ་པ་བ་ཆོས་
ཅན། ཁྱོད་ཀྱིས་སྒོམ་སྤང་ཉོན་མོངས་ཆུང་ངུ་སྐོར་གསུམ་དེ་སྤང་བར་ཐལ། སྒོམ་སྤང་
ཉོན་མོངས་ཆུང་ངུ་སྐོར་གསུམ་ཡོད་པ་ནི་གང་ཞིག །ཁྱོད་ཀྱིས་སྒོམ་སྤང་ཉོན་མོངས་མ་
ལུས་པར་སྤངས་པའི་ཕྱིར། རྟགས་དང་པོ་གྲུབ་སྟེ། ཉན་ཐོས་ཀྱི་སྒོམ་སྤང་ཉོན་མོངས་
ཆུང་ངུ་སྐོར་གསུམ་ཡོད་པའི་ཕྱིར་ཏེ། ཉན་ཐོས་ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་
འཛིན་གྱི་ངོ་སྐལ་གྱི་སྤང་བྱའི་གཙོ་བོའི་སྒོམ་སྤང་ཉོན་མོངས་ཡོད་པའི་ཕྱིར། རྩ་རྟགས་
གཉིས་པ་གྲུབ་སྟེ། ཁྱོད་ཀྱིས་ཉོན་སྒྲིབ་མ་ལུས་པ་སྤངས་པའི་ཕྱིར། རྩ་བར་འདོད་ན།
དེ་ཆོས་ཅན། ཁྱོད་ཀྱིས་སྒོམ་སྤང་ཉོན་མོངས་ཆུང་ངུ་སྐོར་གསུམ་གྱི་དངོས་གཉེན་བར་
ཆད་མེད་ལམ་ཐོབ་པར་ཐལ། (༤༤བ)འདོད་པའི་ཕྱིར། འདོད་ན། དེ་ཆོས་ཅན། ཁྱོད་
ཀྱིས་སྒོམ་སྤང་ཉོན་མོངས་ཆུང་ངུ་སྐོར་གསུམ་གྱི་དངོས་གཉེན་དུ་གྱུར་པའི་ཐེག་ཆེན་
གྱི་སྒོམ་ལམ་བར་ཆད་མེད་ལམ་ཐོབ་པར་ཐལ། ཁྱོད་དམན་ལམ་སྔོན་དུ་མ་སོང་བའི་
གང་ཟག་གང་ཞིག །འདོད་པའི་ཕྱིར། འདོད་ན། ཐེག་ཆེན་གྱི་སྒོམ་སྤང་ཉོན་མོངས་
ཆུང་ངུ་སྐོར་གསུམ་ཡོད་པར་ཐལ། སྒོམ་སྤང་ཉོན་མོངས་ཆུང་ངུ་སྐོར་གསུམ་གྱི་དངོས་
གཉེན་དུ་གྱུར་པའི་ཐེག་ཆེན་གྱི་སྒོམ་ལམ་བར་ཆད་མེད་ལམ་ཡོད་པའི་ཕྱིར། རྟགས་
ཁས། དེ་བཞིན་ལུགས་གཉིས་པ་ཡང་རིགས་འདྲའོ། ། །
གཞན་ཡང་། ཤེས་བྱ་ཆོས་ཅན། ཐེག་ཆེན་སྒོམ་སྤང་ཉོན་མོངས་ཆུང་ངུ་སྐོར་
གསུམ་ཡོད་པར་ཐལ། ཐེག་ཆེན་གྱི་སྒོམ་སྤང་ཉོན་མོངས་འབྲིང་སྐོར་གསུམ་ཡོད་པའི་
ཕྱིར། དེར་ཐལ། ཊཱིཀ་ཆེན་ལས། དེ་ཡང་སྒོམ་སྤང་ཉོན་མོངས་ལྷན་སྐྱེས་ཆེ་འབྲིང་དྲུག་
ས་གཉིས་པ་ནས་བདུན་པའི་བར་གྱི་སྤངས་པས་ས་འདིའི་སྤང་བྱ་ལ་དགོངས་སོ། །
ཞེས་གསུངས་པའི་ཕྱིར། །
མཁས་པ་ཁ་ཅིག །ཐེག་ཆེན་གྱི་སྒོམ་སྤང་ཉོན་མོངས་དེ་ལ་ཆེན་པོ་སྐོར་གསུམ་
- 84 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ནས། ཆུང་ངུ་སྐོར་གསུམ་གྱི་བར་དགུ་ཡོད། དེ་ན་ས་བརྒྱད་པའི་བར་ཆད་མེད་ལམ་
དང་པོ་དེ་ཐེག་ཆེན་གྱི་སྒོམ་སྤང་ཉོན་མོངས་ཆུང་ངུའི་ཆེན་པོའི་དངོས་གཉེན་དང༌།
དེའི་བར་ཆད་མེད་ལམ་གཉིས་པ་དེ། དེའི་ཆུང་ངུའི་འབྲིང་གི་དངོས་གཉེན་དང་། དེའི་
བར་ཆད་མེད་ལམ་གསུམ་པ་དེ། དེའི་ཆུང་ངུ་ཆུང་ངུའི་དངོས་གཉེན་ཡིན། ཞེས་
གསུངས། །
ཡང་མཁས་པ་ཁ་ཅིག །ས་བརྒྱད་པའི་སྐད་ཅིག་ཐ་མར་བསྐྱེད་པའི་བར་ཆད་
མེད་ལམ་དེ། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུའི་དངོས་གཉེན་ཡིན་ཞེས་
གསུངས་པ་མི་འཐད་དེ། བདེན་འཛིན་མ་སྤངས་པའི་ས་བརྒྱད་པའི་རྗེས་ཐོབ་ལ་གནས་
པའི་སེམས་དཔའ་མེད་པའི་ཕྱིར། དེར་ཐལ། བདེན་འཛིན་མངོན་གྱུར་པ་རྒྱུད་ལྡན་
གྱི་ས་བརྒྱད་(༤༥ན)པ་མེད་པའི་ཕྱིར། །
གཞན་ཡང་། དམ་བཅའ་དེ་མི་འཐད་པར་ཐལ། བྱང་སེམས་ས་བརྒྱད་པ་བ་ཡིན་
ན། སྒོམ་སྤང་ཉོན་མོངས་མ་ལུས་པ་སྤངས་པས་ཁྱབ་པའི་ཕྱིར་ཏེ། དེ་ཡིན་ན་ཉོན་སྒྲིབ་
མ་ལུས་པ་སྤངས་པས་ཁྱབ་པའི་ཕྱིར། དེར་ཐལ། འཇུག་པར། ས་བརྒྱད་པ་ལ་དྲི་མ་དེ་
དག་རྩ་བཅས་ཉེ་བར་ཞི་འགྱུར་ཞིང་། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ།
བྱང་སེམས་ས་དང་པོ་བ་ཡིན་ན། ཀུན་སྦྱོར་སྤངས་པས་ཁྱབ་པར་ཐལ། འདི་ནི་ཀུན་ཏུ་
སྦྱོར་བ་གསུམ་པོ་ཐམས་ཅད་སྤངས་པ་ཡིན། །ཞེས་གསུངས་པའི་ཕྱིར། ཁྱབ་པ་ཁས།
ཟེར་ན་མི་མཚུངས་སོ། །
ཡང་ཁོ་ན་རེ། མ་དག་ས་བདུན་པའི་སེམས་དཔའ་ཡིན་ན། ཉོན་སྒྲིབ་མ་སྤངས་
པས་ཁྱབ་པར་ཐལ། དག་ས་ལ་གནས་པའི་སེམས་དཔའ་ཡིན་ན། ཉོན་སྒྲིབ་སྤངས་
པས་ཁྱབ་པའི་ཕྱིར། རྟགས་ཁས། ཟེར་ན་མ་ཁྱབ། འདོད་ན། ཉན་ཐོས་དགྲ་བཅོམ་
གྱི་རྟོགས་པ་སྔོན་དུ་སོང་བའི་ས་བདུན་པ་བ་ཆོས་ཅན། དེར་ཐལ། དེའི་ཕྱིར། རྟགས་
6
- 85-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གྲུབ་སྟེ། ཆོས་ཅན་དེའི་ཕྱིར། དེས་ན་རང་ལུགས་ནི། ས་བདུན་པའི་སྐད་ཅིག་དང་པོར་
སྐྱེས་པའི་བར་ཆད་མེད་ལམ་དེས། ཐེག་ཆེན་གྱི་སྒོམ་སྤང་ཉོན་མོངས་འབྲིང་གི་ཆུང་
ངུའི་དངོས་གཉེན་བྱེད། ས་བདུན་པའི་སྐད་ཅིག་ཐ་མར་སྐྱེས་པའི་བར་ཆད་མེད་ལམ་
དེས། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྐོར་གསུམ་གྱི་དངོས་གཉེན་བྱེད། བྱས་
པ་ལ་ཁོ་ན་རེ། ཐེག་ཆེན་གྱི་སྒོམ་སྤང་ཉོན་མོངས་ཆུང་ངུ་སྐོར་གསུམ་པོ་ལ། སྤོང་
དཀའ་སླའི་ཁྱད་པར་མེད་པར་ཐལ། དམ་བཅའ་དེའི་ཕྱིར། ཟེར་ན། མ་ཁྱབ་སྟེ། གང་
ཟག་རྟག་གཅིག་རང་དབང་ཅན་དུ་འཛིན་པའི་རྟོག་པ་དང༌། གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་རྟོག་པ་གཉིས་ལ་སྤོང་དཀའ་སླའི་ཁྱད་པར་མེད་པར་ཐལ།
དམན་ལམ་སྔོན་དུ་མ་སོང་བའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེ། དེ་
གཉིས་(༤༥བ)ཀའི་དངོས་གཉེན་ཡིན་པའི་ཕྱིར། ཁྱབ་པ་ཁས། འདོད་ན། གང་ཟག་
རྟག་གཅིག་རང་དབང་ཅན་གྱི་བདག་གིས་སྟོང་པའི་སྟོང་ཉིད་དང༌། གང་ཟག་རང་
སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་གཉིས་ལ་རྟོགས་དཀའ་སླའི་ཁྱད་པར་
མེད་པར་ཐལ། འདོད་པའི་ཕྱིར། །
ཡང་ཁ་ཅིག །ཉོན་སྒྲིབ་སྤངས་པའི་གང་ཟག་ཡིན་ན། དགྲ་བཅོམ་པ་ཡིན་པས་
ཁྱབ་ཟེར་ན། དམན་ལམ་སྔོན་དུ་མ་སོང་བའི་ས་བཅུ་པ་བ་ཆོས་ཅན། དེར་ཐལ། དེའི་
ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། འདོད་ན། དེ་ཆོས་ཅན། ཁྱོད་ཐེག་ཆེན་
དགྲ་བཅོམ་ཡིན་པར་ཐལ། དམན་ལམ་སྔོན་དུ་མ་སོང་བའི་ཐེག་ཆེན་གྱི་གང་ཟག་གང་
ཞིག །ཁྱོད་དགྲ་བཅོམ་པ་ཡིན་པའི་ཕྱིར། རྟགས་ཁས། འདོད་ན། ཁྱོད་སངས་རྒྱས་
འཕགས་པ་ཡིན་པར་ཐལ། འདོད་པའི་ཕྱིར། །
གཞན་ཡང་། དེ་ཆོས་ཅན། ཐར་པ་ཐོབ་པའི་གང་ཟག་ཡིན་པར་ཐལ། ཁྱོད་དགྲ་
བཅོམ་པ་ཡིན་པའི་ཕྱིར། འདོད་ན། ཐེག་ཆེན་གྱི་ཐར་པ་ཐོབ་པའི་གང་ཟག་ཡིན་
- 86 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པར་ཐལ། དེ་ཐར་པ་ཐོབ་པའི་གང་ཟག་གང་ཞིག །ཐེག་དམན་གྱི་ཐར་པ་ཐོབ་པའི་གང་
ཟག་མ་ཡིན་པའི་ཕྱིར། དང་པོ་ཁས། གཉིས་པ་མ་གྲུབ་ན། དེ་ཆོས་ཅན། ཁྱོད་དམན་
ལམ་སྔོན་དུ་སོང་བའི་གང་ཟག་ཡིན་པར་ཐལ། ཐེག་དམན་གྱི་ཐར་པ་ཐོབ་པའི་གང་
ཟག་ཡིན་པའི་ཕྱིར། གོང་དུ་འདོད་ན། དེ་ཆོས་ཅན། མི་གནས་པའི་མྱང་འདས་ཐོབ་
པའི་གང་ཟག་ཡིན་པར་ཐལ། ཁྱོད་ཐེག་ཆེན་གྱི་ཐར་པ་ཐོབ་པའི་གང་ཟག་ཡིན་པའི་
ཕྱིར། རྟགས་ཁས། འདོད་ན། དེ་ཆོས་ཅན། སངས་རྒྱས་འཕགས་པ་ཡིན་པར་ཐལ།
འདོད་པའི་ཕྱིར། གཞན་ཡང་། དེ་ཆོས་ཅན། ཐེག་ཆེན་མི་སློབ་པ་ཡིན་པར་ཐལ། ཐེག་
ཆེན་དགྲ་བཅོམ་ཡིན་པའི་ཕྱིར། དེར་ཐལ། དམན་ལམ་སྔོན་དུ་མ་སོང་བའི་དགྲ་
བཅོམ་ཡིན་པའི་ཕྱིར། རྟགས་ཁས། རྩ་བར་འདོད་མི་ནུས་ཏེ། ཐེག་ཆེན་སློབ་པ་ཡིན་
(༤༦ན)པའི་ཕྱིར། རྟགས་སླའོ། །བྱས་པ་ལ་ཁོ་ན་རེ། དམན་ལམ་སྔོན་དུ་མ་སོང་བའི་
བྱང་སེམས་ས་བཅུ་པ་བ་ཆོས་ཅན། ཁྱོད་ཐར་པ་ཐོབ་པའི་གང་ཟག་ཡིན་པར་ཐལ།
ཁྱོད་མྱང་འདས་ཐོབ་པ་ནི་གང་ཞིག །ཁྱོད་ཀྱི་རྒྱུད་ཀྱི་འགོག་བདེན་དེ་མྱང་འདས་ཡིན་
པའི་ཕྱིར། ཕྱི་མ་མ་གྲུབ་ན། དེའི་རྒྱུད་ཀྱི་འགོག་བདེན་ཆོས་ཅན། མྱང་འདས་ཡིན་
པར་ཐལ། ཁྱོད་ཉོན་སྒྲིབ་མ་ལུས་པ་སྤངས་པའི་འགོག་བདེན་ཡིན་པའི་ཕྱིར། ཟེར་ན་
མ་ཁྱབ་བོ། །གཞན་ཡང་། དེ་ཆོས་ཅན། འཁོར་བ་མ་ལུས་པར་སྤངས་པའི་གང་ཟག་
ཡིན་པར་ཐལ། ཉོན་སྒྲིབ་མ་ལུས་པར་སྤངས་པའི་གང་ཟག་ཡིན་པའི་ཕྱིར། རྟགས་ཁས།
འདོད་ན། དེ་ཆོས་ཅན། དགྲ་བཅོམ་པ་ཡིན་པར་ཐལ། འཁོར་བ་མ་ལུས་པར་སྤངས་
པའི་གང་ཟག་གང་ཞིག །དགྲ་བཅོམ་ཞེས་པའི་དགྲ་དེ་འཁོར་བ་ལ་བྱེད་རིགས་པའི་
ཕྱིར། ཟེར་ན་མ་ཁྱབ། །
ཡང་ཁོ་ན་རེ། དེ་ཆོས་ཅན། ཁྱོད་ཀྱིས་ཐར་པ་ཐོབ་པར་ཐལ། ཁྱོད་ཀྱིས་ཐར་
པ་ཐོབ་པ་ལ་གེགས་བྱེད་ཀྱི་སྒྲིབ་པ་སྤངས་པའི་ཕྱིར་ཏེ། ཁྱོད་ཀྱིས་ཉོན་སྒྲིབ་སྤངས་པའི་
- 87 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཕྱིར། ཟེར་ན། རྩ་བར་མ་ཁྱབ། འོ་ན། དེ་ཆོས་ཅན། ཁྱོད་ཀྱིས་མི་སློབ་ལམ་ཐོབ་
པར་ཐལ། ཁྱོད་ཀྱིས་དེ་ཐོབ་པ་ལ་གེགས་བྱེད་ཀྱི་སྒྲིབ་པ་སྤངས་པའི་ཕྱིར། ཁྱབ་པ་
ཁས། རྟགས་གྲུབ་སྟེ། ཉོན་སྒྲིབ་སྤངས་པའི་ཕྱིར། རྩ་བར་འདོད་ན། དེ་ཆོས་ཅན།
ཁྱོད་མི་སློབ་པ་ཡིན་པར་ཐལ། འདོད་པ་གང་ཞིག་ཁྱོད་ཀྱི་རྒྱུད་ཀྱི་ལམ་དེ་མི་སློབ་
ལམ་ཡིན་པའི་ཕྱིར། འདོད་ན་ས། །
གཞན་ཡང་། ཤེས་བྱ་ཆོས་ཅན། ཐར་པ་དེ་ལ། ཉན་ཐོས་ཀྱི་ཐར་པ། རང་རྒྱལ་
གྱི་ཐར་པ། བྱང་སེམས་ཀྱི་ཐར་པ། མཐར་ཐུག་གི་ཐར་པ་དང་བཞིར་འབྱེད་རིགས་
པར་ཐལ། དམན་ལམ་སྔོན་དུ་མ་སོང་བའི་བྱང་སེམས་ས་བཅུ་པ་བ་དེས་ཐར་པ་ཐོབ་
པའི་ཕྱིར། རྟགས་ཁས། (༤༦བ)འདོད་མི་ནུས་ཏེ། བྱང་སེམས་ཀྱི་ཐར་པ་གསུང་རབ་
གང་ལས་ཀྱང་མ་བཤད་པའི་ཕྱིར། རང་འགྲེལ་ལས། དེ་ལ་མ་རིག་པའི་བག་ཆགས་
ནི་ཤེས་བྱ་ཡོངས་སུ་སྤྱོད་པའི་གེགས་སུ་གྱུར་པ་ཡིན་ལ། འདོད་ཆགས་ལ་སོགས་པའི་
བག་ཆགས་ཡོད་པ་ལུས་དང་ངག་གི་འཇུག་པ་དེ་ལྟ་བུའི་ཞེས་སོགས་ཀྱི་དོན་ལ།
མཁས་པ་ཁ་ཅིག །ལུང་དེས་ཉན་ཐོས་དགྲ་བཅོམ་པའི་རྒྱུད་ཀྱི་འདོད་ཆགས་ཀྱི་བག་
ཆགས་ཀྱིས་ཀུན་ནས་བསླང་སྟེ་ལུས་ཀྱིས་སྤྲེའུ་ལྟར་མཆོངས་པ་དང་ཞེ་སྡང་གི་བག་
ཆགས་ཀྱིས་ཀུན་ནས་བསླང་སྟེ་གཞན་ལ་རྨངས་མོ་ཟེར་བའི་ངག་གི་གནས་ངན་ལེན་
སྒྲིབ་པར་བསྟན་པའི་ཤུགས་ལ། གཏི་མུག་གི་བག་ཆགས་ཀྱི་དབང་གིས་རང་རྒྱུ་བདེན་
འཛིན་གྱིས་ཐུན་མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང་རང་ཡུལ་གཟུགས་
སོགས་བདེན་གྲུབ་ཏུ་སྣང་བའི་ཡིད་ཀྱི་ཤེས་པ་འཁྲུལ་བ་དེ། ཤེས་སྒྲིབ་ཏུ་བསྟན་ནས་
ཤེས་སྒྲིབ་དང་ཤེས་པའི་གཞི་མཐུན་ཡོད་གསུངས་ཞེས་གསུངས་ན། ཤེས་བྱ་ཆོས་
ཅན། ཤེས་སྒྲིབ་དང་། རྗོད་བྱེད་ཀྱི་སྒྲ་ནི་གཞི་མཐུན་ཡོད་པར་ཐལ། ཉན་ཐོས་དགྲ་
བཅོམ་པའི་རྒྱུད་ཀྱི་ཞེ་སྡང་གིས་ཀུན་ནས་བསླང་སྟེ་གཞན་ལ་རྨངས་མོ་ཟེར་བའི་ངག་
- 88 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གི་གནས་ངན་ལེན་དེ་ཤེས་སྒྲིབ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། རྗོད་
བྱེད་ཀྱི་སྒྲ་ཡིན་ན། ཤེས་སྒྲིབ་མ་ཡིན་དགོས་པའི་ཕྱིར། རྟགས་བུད། །
1:|: གཞན་ཡང་། གཟུགས་ཕུང་དང་ཤེས་སྒྲིབ་ཀྱི་གཞི་མཐུན་ཡོད་པར་ཐལ། ཉན་ཐོས་
དགྲ་བཅོམ་པའི་རྒྱུད་ཀྱི་འདོད་ཆགས་ཀྱིས་ཀུན་ནས་བསླང་སྟེ། ལུས་ཀྱིས་སྤྲེའུ་ལྟར་
མཆོང་བ་དེ་ཤེས་སྒྲིབ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། དེ་འདྲ་བའི་
གཞི་མཐུན་གསུང་རབ་གང་ལས་ཀྱང་མ་བཤད་པའི་ཕྱིར། །
གཞན་ཡང་། ཤེས་སྒྲིབ་དང་མ་རིག་པའི་གཞི་མཐུན་ཡོད་པར་ཐལ། ཤེས་སྒྲིབ་
དང་ཤེས་པའི་གཞི་མཐུན་ཡོད་པའི་ཕྱིར། (༤ ༧ན)རྟགས་ཁས། འདོད་ན། ཉན་ཐོས་
དགྲ་བཅོམ་པའི་རྒྱུད་ཀྱི་རང་རྒྱུ་བདེན་འཛིན་གྱིས་ཐུན་མོང་མ་ཡིན་པའི་ལག་རྗེས་
བཞག་པ་ལས་བྱུང་ཞིང་། རང་ཡུལ་གཟུགས་སོགས་བདེན་གྲུབ་ཏུ་སྣང་བའི་ཡིད་ཀྱི་
ཤེས་པ་འཁྲུལ་བ་དེ་མ་རིག་པ་ཡིན་པར་ཐལ། འདོད་པ་གང་ཞིག །རང་ཤེས་སྒྲིབ་ཏུ་
གྱུར་པའི་ཤེས་པ་ཡིན་པའི་ཕྱིར། རྟགས་རྣམས་ཁས། འདོད་ན། དེ་ཆོས་ཅན། རིག་པ་
ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིག་པ་ཡིན་པར་ཐལ། མ་རིག་པ་
ཡིན་པའི་ཕྱིར། ཁྱབ་སྟེ། ཉོན་མོངས་ཅན་གྱི་མ་རིག་པ་ཡིན་ན། རིག་པ་ཡེ་ཤེས་ཀྱི་
འགལ་ཟླ་མི་མཐུན་ཕྱོགས་སུ་གྱུར་པའི་རིག་པ་ཡིན་དགོས་པའི་ཕྱིར། རྟགས་གྲུབ་སྟེ།
ཊཱིཀ་ཆེན་ལས། དེའི་ཕྱིར་ཉོན་མོངས་ཅན་གྱི་མ་རིག་པ་ནི་བདག་མེད་པའི་དེ་ཁོ་ན་
ཉིད་རིག་པའི་མི་མཐུན་ཕྱོགས་དང་དེ་ཡང་རིག་པ་དེ་མེད་པ་ཙམ་དང་། དེ་ལས་གཞན་
གྲུབ་པར་སྒྲོ་འདོགས་པའོ། །ཞེས་གསུངས་པའི་ཕྱིར། །
བྱས་པ་ལ་ཁོ་ན་རེ། ཤེས་སྒྲིབ་ཏུ་གྱུར་པའི་ཤེས་པ་ཡོད་པར་ཐལ། དེར་གྱུར་པའི་
མ་རིག་པ་ཡོད་པའི་ཕྱིར། དེར་ཐལ། མ་རིག་པ་ཡིན་ན། ཉོན་སྒྲིབ་ཡིན་པས་མ་ཁྱབ་
པའི་ཕྱིར། མ་གྲུབ་ན། ཉོན་མོངས་ཅན་མ་ཡིན་པའི་མ་རིག་པ་མེད་པར་ཐལ། མ་གྲུབ་
- 89 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པ་དེའི་ཕྱིར། ཟེར་ན་མ་ཁྱབ་སྟེ། ཉོན་མོངས་ཅན་མ་ཡིན་པའི་མ་རིག་པ་ཡིན་ན། མ་
རིག་པ་ཡིན་དགོས་པའི་ཕྱིར། །
གཞན་ཡང་། བདེན་འཛིན་གྱི་བག་ཆགས་ཆོས་ཅན། མ་རིག་པ་ཡིན་པར་ཐལ།
མ་རིག་བག་ཆགས་ཀྱི་ས་ཡིན་པའི་ཕྱིར། མ་ཁྱབ་ན། ཉོན་མོངས་ཅན་མ་ཡིན་པའི་མ་
རིག་པ་ཡིན་ན་མ་རིག་པ་ཡིན་པས་ཁྱབ་པ་ཡོད་པར་བུད།
གཞན་ཡང་། ལས་འབྲས་ལ་རྨོངས་པའི་མ་རིག་པ་ཡིན་ན། མ་རིག་པ་ཡིན་པས་
ཁྱབ་པར་ཐལ། ཉོན་(༤ ༧བ)མོངས་ཅན་མ་ཡིན་པའི་མ་རིག་པ་ཡིན་ན། མ་རིག་པ་
ཡིན་པས་ཁྱབ་པའི་ཕྱིར། རྟགས་ཁས། འདོད་ན། སྦྱིན་པ་བཏང་བ་ལ་བརྟེན་ནས་
ལོངས་སྤྱོད་མི་འབྱུང་བར་འཛིན་པའི་སེམས་བྱུང་ཆོས་ཅན། དེར་ཐལ། དེའི་ཕྱིར་
རྟགས་གྲུབ་སྟེ། དེའི་མཚན་གཞི་གཅིག་ཡོད་པའི་ཕྱིར། འདོད་ན། དེ་ཆོས་ཅན། རིག་
པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིག་པ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། བདེན་མེད་རྟོགས་པའི་རིག་པ་ཡེ་ཤེས་ཀྱི་འགལ་
ཟླ་མི་མཐུན་ཕྱོགས་སུ་གྱུར་པའི་རིག་པ་ཡིན་པར་ཐལ། འདོད་པའི་ཕྱིར། འདོད་ན།
བདེན་འཛིན་ཡིན་པར་ཐལ། འདོད་པའི་ཕྱིར། ཡང་ཁོ་ན་རེ། མ་རིག་པ་དང་། ཤེས་
སྒྲིབ་གྱི་གཞི་མཐུན་ཡོད་པར་ཐལ། རང་འགྲེལ་ལས། ཤེས་བྱའི་སྒྲིབ་པའི་མཚན་ཉིད་
ཅན་མ་རིག་པ་ཙམ་ཀུན་ཏུ་སྤྱོད་པའི་ཕྱིར། ཞེས་སོགས་གསུངས་པའི་ཕྱིར། །
གཞན་ཡང་། མ་རིག་པ་དང་། ཤེས་སྒྲིབ་ཀྱི་གཞི་མཐུན་ཡོད་པར་ཐལ། ཊཱིཀ་
ཆེན་ལས། སངས་རྒྱས་མ་ཐོབ་བར་དུ་ཤེས་སྒྲིབ་ཀྱི་མ་རིག་པ་མ་སྤངས་པ་དེ་ཁོ་ན་
ཉིད་ཅེས་གསུངས་པའི་ཕྱིར། ཟེར་ན་མ་ཁྱབ་སྟེ། ལུང་དེ་གཉིས་ཀའི་སྐབས་ཀྱི་མ་རིག་
པ་དེ། ཉོན་མོངས་ཅན་མ་ཡིན་པའི་མ་རིག་པ་ལ་བྱེད་རིགས་པའི་ཕྱིར་ཏེ། ཊིཀ་ཆེན་
ལས། དེ་ཤེས་སྒྲིབ་ཀྱི་མཚན་ཉིད་ཅན་གྱི་ཉོན་མོངས་མ་ཡིན་པའི་མ་རིག་པ་ཙམ་ཀུན་
- 90 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཏུ་སྤྱོད་དོ། །ཞེས་གསུངས་པའི་ཕྱིར།
གཞན་ཡང་། ཉན་ཐོས་དགྲ་བཅོམ་པའི་རྒྱུད་ཀྱི་རང་རྒྱུད་བདེན་འཛིན་གྱི་ཐུན་
མོང་མ་ཡིན་པའི་ལག་རྗེས་བཞག་པ་ལས་བྱུང་ཞིང་། རང་ཡུལ་གཟུགས་སོགས་བདེན་
གྲུབ་ཏུ་སྣང་བའི་ཡིད་ཀྱི་ཤེས་པ་འཁྲུལ་བ་དེ། ཤེས་སྒྲིབ་ཡིན་པར་ཐལ། ཊིཀ་ཆེན་
ལས། དེའི་འབྲས་བུ་གཉིས་སྣང་འཁྲུལ་བའི་ཆ་ཐམས་ཅད་ཀྱང་དེར་བསྡུའོ། །ཞེས་
གསུངས་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་གྱི་(༤༨ན)བག་ཆགས་ཀྱི་དབང་
གིས་བྱུང་བའི་བདེན་སྣང་དེ་ཤེས་སྒྲིབ་ཡིན་པ་ལུང་དེའི་དོན་ཡིན་པའི་ཕྱིར། །
ཡང་ཁོ་ན་རེ། བྱང་སེམས་ས་བཅུ་པ་བའི་རྒྱུད་ལ་སྟོབས་བཅུ་དང་། དེ་བཞིན་
གཤེགས་པའི་གསང་བའི་གནས་ཕྲ་མོ་ལ་ཀུན་ཏུ་རྨོངས་པའི་སེམས་བྱུང་རྨོངས་པ་
དང་། དེའི་རྒྱུད་ལ་ལས་འབྲས་ཕྲ་ཞིང་ཕྲ་བ་ལ་རྨོངས་པའི་སེམས་བྱུང་རྨོངས་པ་མེད་
པར་ཐལ། ཤེས་སྒྲིབ་ཏུ་གྱུར་བའི་ཤེས་པ་མེད་པའི་ཕྱིར། ཟེར་ན་མ་ཁྱབ་བོ། །
སྒྲིབ་གཉིས་ཀྱི་རྣམ་གཞག་སྤྱིར་བསྟན་པ།
གཉིས་པ་རང་ལུགས་ལ། སྒྲིབ་གཉིས་ཀྱི་རྣམ་གཞག་སྤྱིར་བསྟན་པ། དེ་སྤོང་བ་
དང་སྤངས་པའི་ས་མཚམས་བཤད་པའོ། །དང་པོ་ནི། སྒྲིབ་པ་གང་ཞིག །གཙོ་
བོར་ཐར་པ་ཐོབ་པ་ལ་བར་དུ་གཅོད་བྱེད་དེ། ཉོན་སྒྲིབ་ཀྱི་མཚན་ཉིད། དེ་གང་ཞིག་
གཙོ་བོར་ཐམས་ཅད་མཁྱེན་པ་ཐོབ་པ་ལ་བར་དུ་གཅོད་བྱེད་དེ། ཤེས་སྒྲིབ་ཀྱི་མཚན་
ཉིད། ཉོན་སྒྲིབ་ལ་དབྱེ་ན། ཉོན་སྒྲིབ་ཀུན་བརྟགས་དང་། ཉོན་སྒྲིབ་ལྷན་སྐྱེས་གཉིས།
གྲུབ་མཐས་རྒྱུད་སླད་ པའི་དབང་གིས་བྱུང་བའི་ཉོན་མོངས་པ་མཚུངས་ལྡན་དང་
བཅས་པའམ་དེས་བསྐྱེད་པའི་ས་བོན་གང་རུང་གིས་བསྡུས་པ་དེ། དེ་ཀུན་བརྟགས་ཀྱི་
མཚན་ཉིད། དེ་ལ་དབྱེ་ན། ཉོན་སྒྲིབ་ཀུན་བརྟགས་མངོན་གྱུར་པ་དང་། དེའི་ས་བོན་
- 91 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གྱི་ཆ་གཉིས་ཡོད། གྲུབ་མཐས་རྒྱུད་སླད་པའི་དབང་གིས་བྱུང་བ་མ་ཡིན་པར་རང་
རྒྱུ་ཐོག་མ་མེད་པའི་བག་ཆགས་ཙམ་ལས་བྱུང་བའི་ཉོན་མོངས་པ་དང་མཚུངས་ལྡན་
དང་བཅས་པ་འམ་དེས་བསྐྱེད་པའི་ས་བོན་གང་རུང་གིས་བསྡུས་པ་དེ། ཉོན་སྒྲིབ་ལྷན་
སྐྱེས་ཀྱི་མཚན་ཉིད། དེ་ལ་དབྱེ་ན། ཉོན་སྒྲིབ་ལྷན་སྐྱེས་མངོན་གྱུར་པ་དང༌། དེའི་ས་
བོན་གྱི་ཆ་གཉིས་ཡོད། ཤེས་སྒྲིབ་དེ་ལ་དབྱེ་ན། ཤེས་སྒྲིབ་ལྷན་སྐྱེས་མངོན་གྱུར་པ་
དང༌། ཤེས་སྒྲིབ་ལྷན་སྐྱེས་ས་བོན་གྱི་བག་ཆགས་གཉིས་ཡོད། དང་པོའི་མཚན་ཉིད་ནི།
ཡུལ་རང་གི་མཚན་ཉིད་ཀྱིས་གྲུབ་པར་སྣང་བའི་གཉིས་(༤ རབ)སྣང་འཁྲུལ་བའི་ཆ་
གང་ཞིག་བདེན་འཛིན་མ་ལུས་པར་སྤངས་པའི་འཕགས་པ་སློབ་པའི་རྒྱུད་ལ་འབྱུང་
བའི་སྒྲིབ་པའི་རིགས་སུ་གནས་པའོ། །མཚན་གཞི་ནི་འཇུག་ཤེས་དྲུག་ལ་ཡུལ་རང་གི་
མཚན་ཉིད་ ཀྱིས་གྲུབ་པར་སྣང་བའི་བདེན་སྣང་ལྟ་བུ། གཉིས་པའི་མཚན་ཉིད་ནི།
རང་རྒྱུ་ཉོན་མོངས་པས་བཞག་ཅིང་། རང་གཉིས་སྣང་འཁྲུལ་བའི་ཉེར་ལེན་དུ་གྱུར་
པའི་བག་ཆགས་གང་ཞིག །བདེན་འཛིན་མ་ལུས་པར་སྤངས་པའི་འཕགས་པ་སློབ་
པའི་རྒྱུད་ལ་འབྱུང་བའི་སྒྲིབ་པའི་ རིགས་སུ་གནས་པ་དེའོ། །མཚན་གཞི་ནི། བདེན་
སྣང་གི་བག་ཆགས་ལྟ་བུ། དེས་ན་ཤེས་སྒྲིབ་ལ། ཀུན་བརྟགས་དང་། ལྷན་སྐྱེས་
གཉིས་སུ་མི་འབྱེད་དེ། ཤེས་སྒྲིབ་ཀུན་བརྟགས་མེད་པའི་ཕྱིར་ཏེ། མཐོང་སྤང་ཤེས་
སྒྲིབ་མེད་པའི་ཕྱིར། དེར་ཐལ། ཊཱིཀ་ཆེན་ལས། ཉོན་མོངས་མ་ཟད་བར་དུ་ཤེས་སྒྲིབ་
མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་གནས་སྐབས་སུ་སྤོང་ངོ༌། །ཞེས་
གསུངས་པའི་ཕྱིར།
གཉིས་པ། དེ་གཉིས་སྤོང་བ་དང་སྤངས་པའི་ས་མཚམས་ནི། བཞག་ཏུ་ཡོད་
དེ། ཐེག་དམན་གྱི་དབང་དུ་བྱས་ན། ཐེག་དམན་གྱི་མཐོང་ལམ་ནས་ཉོན་སྒྲིབ་སྤོང་
བའི་འགོ་རྩོམ་ཞིང་། ཐེག་དམན་དགྲ་བཅོམ་ཐོབ་པ་དང༌། ཉོན་སྒྲིབ་སྤངས་པ་དུས་
- 92 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མཉམ། ཐེག་ཆེན་གྱི་དབང་དུ་བྱས་ན། ཐེག་ཆེན་མཐོང་ལམ་ནས་ཉོན་སྒྲིབ་སྤོང་
བའི་འགོ་རྩོམ་ཞིང་། ས་བརྒྱད་པ་ཐོབ་པ་ཉོན་སྒྲིབ་སྤངས་པ་དུས་མཉམ། ས་བརྒྱད་
པ་ནས་ཤེས་སྒྲིབ་སྤོང་བའི་འགོ་རྩོམ་ཞིང་། རྣམ་མཁྱེན་ཐོབ་པ་དང་ཤེས་སྒྲིབ་སྤངས་
པ་དུས་མཉམ་པའི་ཕྱིར། ད ་
གསུམ་པ་རྩོད་པ་སྤོང་བ་ལ་ཁོ་ན་རེ། བུམ་འཛིན་མིག་ཤེས་ལ་བུམ་པ་བདེན་
གྲུབ་ཏུ་སྣང་བ་ཤེས་སྒྲིབ་ཡིན་པར་ཐལ། འཇུག་ཤེས་དྲུག་ལ་ཡུལ་རང་གིས་མཚན་
ཉིད་ཀྱིས་གྲུབ་པར་སྣང་བའི་བདེན་སྣང་། ཤེས་སྒྲིབ་ཡིན་པའི་ཕྱིར། (༤༩ན)རྟགས་
ཁས། འདོད་ན། བུམ་འཛིན་རྟོག་པ་ལ་བུམ་པ་བདེན་གྲུབ་ཏུ་སྣང་བ་ཤེས་སྒྲིབ་ཡིན་
པར་ཐལ། འདོད་པའི་ཕྱིར། འདོད་མི་ནུས་ཏེ། དེ་དངོས་མེད་ཡིན་པའི་ཕྱིར་ཏེ། བུམ་
འཛིན་རྟོག་པ་ལ་བུམ་པར་སྣང་བ་དངོས་མེད་ཡིན་པའི་ཕྱིར། ཟེར་ན་རྩ་བར་མ་ཁྱབ་
བོ། ། །
ཡང་ཁོ་ན་རེ། རྒྱུན་མཐའི་བར་ཆད་མེད་ལམ་ལ་གནས་པའི་སེམས་དཔའི་རྒྱུད་ཀྱི་
ཤེས་སྒྲིབ་ཡོད་པར་ཐལ། དེའི་རྒྱུད་ལ་བདེན་སྣང་ཡོད་པ་གང་ཞིག །བདེན་སྣང་ཤེས་
སྒྲིབ་ཡིན་པའི་ཕྱིར། རྟགས་ཕྱི་མ་དེར་ཐལ། བུམ་པའི་ཆོས་ཉིད་དང༌། ཀ་བའི་ཆོས་
ཉིད་གཉིས་སྣང་བ་ཡོད་པའི་ཕྱིར། ཁྱབ་པ་ཁས། རྟགས་སླ།
ཡང་ཁོ་ན་རེ། ཐེག་ཆེན་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་
གྱུར་པའི་ཤེས་སྒྲིབ་ཡོད་པར་ཐལ། དེའི་ངོ་སྐལ་གྱི་སྤང་བྱར་གྱུར་པའི་བདེན་སྣང་ཡོད་པ་
གང་ཞིག །བདེན་སྣང་ཤེས་སྒྲིབ་ཡིན་པའི་ཕྱིར། རྟགས་དང་པོ་སླ། གཉིས་པ་གྲུབ་སྟེ།
ས་དང་པོའི་རྗེས་ཐོབ་ཀྱི་གནས་སྐབས་སུ་ཆོས་ཐམས་ཅད་བདེན་སྟོང་སྒྱུ་མ་ལྟ་བུར་
འཆར་བའི་འཆར་ཚུལ་ལས།ས་གཉིས་པའི་རྗེས་ཐོབ་ཀྱི་གནས་སྐབས་སུ་ཆོས་ཐམས་
ཅད་བདེན་སྟོང་སྒྱུ་མ་ལྟ་བུར་འཆར་བའི་འཆར་ཚུལ་ལྷག་པའི་ཕྱིར། ཟེར་ན་འདིར་མ་
- 93 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁྱབ་བོ། །སྦྱོར་བ་སླའོ། །
སེམས་བསྐྱེད་ལྔ་པ།
བསམ་གཏན་ལྷག་ཅིང་བློ་བཟང་བདེན་རང་བཞིན། །ཞེས་སོགས་ཀྱི་སྐབས་སུ་
སྔ་རབས་པ་ཕལ་ཆེ་བ་རྣམས། འགོག་བདེན་དོན་དམ་བདེན་པ་མིན་ཟེར་བ་མི་འཐད་
དེ། འཇུག་འགྲེལ་ལས། བདེན་པ་གཉིས་ལས་ཐ་དད་པར་འཕགས་པའི་བདེན་པ་
བཞི་པོ་ཇི་ལྟར་ཡོད་ཅེ་ན་ནས། སྡུག་བསྔལ་དང་། ཀུན་འབྱུང་དང་། ལམ་གྱི་བདེན་པ་
དག་ནི། ཀུན་རྫོབ་ཀྱི་བདེན་པའི་ཁོངས་སུ་གཏོགས་སོ། །འགོག་པའི་བདེན་པ་ནི། དོན་
དམ་པའི་བདེན་པའི་རང་གི་ངོ་བོའོ། །ཞེས་གསུངས་པའི་ཕྱིར། བྱས་པ་ལ་ཁོ་ན་རེ།
(༤༩བ)འགོག་བདེན་ཆོས་ཅན། ཁྱོད་ཀྱི་དགག་བྱ་ཤེས་བྱ་ལ་མི་སྲིད་པར་ཐལ། ཁྱོད་
དོན་དམ་བདེན་པ་ཡིན་པའི་ཕྱིར། ཁྱབ་སྟེ། བདེན་མེད་ཀྱི་དགག་བྱ་ཤེས་བྱ་ལ་མི་
སྲིད་པའི་ཕྱིར་ཏེ། བདེན་གྲུབ་མི་སྲིད་པའི་ཕྱིར། རྩ་བར་འདོད་མི་ནུས་ཏེ། གློ་བུར་གྱི་
དྲི་མ་དེ་ཁྱོད་ཀྱི་དགག་བྱ་ཡིན་པའི་ཕྱིར། ཟེར་ན་རྩ་བར་མ་ཁྱབ་སྟེ། བུམ་པ་མེད་པ་
ཆོས་ཅན། ཁྱོད་ཀྱི་དགག་བྱ་ཤེས་བྱ་ལ་མི་སྲིད་པར་ཐལ། ཁྱོད་རི་བོང་རྭ་མེད་ཡིན་པའི་
ཕྱིར། ཁྱབ་སྟེ། རི་བོང་རྭ་མེད་པའི་དགག་བྱ་ཤེས་བྱ་ལ་མི་སྲིད་པའི་ཕྱིར། གོང་དུ་
འདོད་མི་ནུས་ཏེ། བུམ་པ་ཤེས་བྱ་ལ་སྲིད་པའི་ཕྱིར། འཁོར་གསུམ། སྦྱོར་བ་སླའོ། །
སེམས་བསྐྱེད་དྲུག་པ། །
མངོན་དུ་ཕྱོགས་པར་མཉམ་གཞག་སེམས་གནས་ཏེ། །ཞེས་སོགས་ཀྱི་སྐབས་སུ།
མཐའ་དཔྱད་པ་ལ། རང་འགྲེལ་ལས། སྔ་རོལ་དུ་ནི་མ་ཡིན་ཏེ། ཤེས་རབ་ལྷག་པར་
འགྱུར་བ་མེད་པའི་ཕྱིར་ཏེ། སྦྱིན་པ་ལ་སོགས་པ་ཕ་རོལ་ཏུ་ཕྱིན་པ་ཕུལ་དུ་བྱུང་བ་དང་
ལྡན་པས་ནི་འགོག་པ་ཐོབ་པར་ནུས་སོ། །ཞེས་གསུངས་པའི་དོན་ལ་ཁ་ཅིག །ས་ལྔ་
- 94 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པ་མན་ཆད་དུ་འགོག་སྙོམས་ཐོབ་པ་མེད་དེ། དེ་མན་ཆད་དུ་ཤེར་ཕྱིན་ཉམས་ལེན་
ལྷག་པར་ཐོབ་པ་མེད་པའི་ཕྱིར་ཟེར་ན། ཤེས་བྱ་ཆོས་ཅན། ས་ལྔ་པ་མན་ཆད་དུ་
འགོག་པའི་སྙོམས་འཇུག་ཐོབ་པ་ཡོད་པར་ཐལ། སྦྱོར་ལམ་རྩེ་སྦྱོར་གྱིས་བསྡུས་པའི་
འགོག་པའི་སྙོམས་འཇུག་ཡང་ཡོད། འགོག་སྙོམས་ཐོབ་པའི་ཕྱིར་མི་འོང་ལུས་མངོན་
བྱེད་དང་། དེ་ཐོབ་པའི་གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་
པ་ཡང་ཡོད་པའི་ཕྱིར། རྟགས་དང་པོ་གྲུབ་སྟེ། རང་འགྲེལ་ལས། དེས་རྣམ་པར་ཐར་
པ་བརྒྱད་དང་། མཐར་གྱིས་གནས་པའི་སྙོམས་པར་འཇུག་པ་དགུ་པོ་དག་རྣམ་པར་ཕྱེ་
སྟེ་སེང་གེ་རྣམ་པར་བསྒྱིངས་པའི་ཏིང་ངེ་འཛིན་ལ་སྙོམས་པར་འཇུག་གོ །ཞེས་གསུངས་
པའི་ཕྱིར། །
ཁ་ཅིག །སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་(༥༩ན)མཉམ་གཞག་ཡེ་
ཤེས་ཡིན་ན། འགོག་པའི་སྙོམས་འཇུག་ཡིན་པས་ཁྱབ་སྟེ། འགོག་པའི་སྙོམས་འཇུག་
ཅེས་ པའི་འགོག་པ་དེ། སྟོང་ཉིད་ལ་བྱེད་རིགས་པའི་ཕྱིར། ཟེར་ན་མི་འཐད་དེ། འོ་ན།
སོ་སོའི་སྐྱེ་བོའི་རྒྱུད་ལ་འགོག་པའི་སྙོམས་འཇུག་ཡོད་པར་ཐལ། དམ་བཅའ་དེའི་ཕྱིར།
འདོད་ན་སླ། ཁ་ཅིག །སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་
འཕགས་པའི་མཁྱེན་པ་ཡིན་ན། འགོག་པའི་སྙོམས་འཇུག་ཡིན་པས་ཁྱབ་ཟེར་ན།།
དམན་ལམ་སྔོན་དུ་མ་སོང་བའི་ཐེག་ཆེན་གྱི་སྡུག་བསྔལ་ཆོས་བཟོད་ཆོས་ཅན། དེར་
ཐལ། དེའི་ཕྱིར། འདོད་ན། དེ་ཆོས་ཅན། རང་ཐོབ་བྱེད་ཀྱི་ཐབས་སུ་གྱུར་པའི་འདས་
ལམ་ལ་བརྟེན་ནས་ཐོབ་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། དམན་
ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ལ་འདས་ལམ་ཡོད་པར་ཐལ་
ཁ་ཅིག །འགོག་པའི་སྙོམས་འཇུག་གང་ཞིག །ཤེར་ཕྱིན་ཉམས་ལེན་ལྷག་པའི་
95 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྟོབས་ཀྱིས་ཐོབ་པ། གཞུང་དེའི་སྐབས་ནས་དངོས་སུ་བསྟན་པའི་ཐུན་མོང་མ་ཡིན་པའི་
འགོག་པའི་སྙོམས་འཇུག་གི་མཚན་ཉིད་ཟེར་ན། དེ་མི་འཐད་དེ། དམན་ལམ་སྔོན་དུ་
མ་སོང་བའི་ས་དྲུག་པའི་མཉམ་གཞག་ཡེ་ཤེས་ཆོས་ཅན། མཚན་ཉིད་ཀྱི་ཟུར་ཕྱི་མ་
དེར་ཐལ། མཚོན་བྱ་དེའི་ཕྱིར། རྟགས་གྲུབ་སྟེ། ཆོས་ཅན་དེའི་ཕྱིར། རྩ་བར་འདོད་མི་
ནུས་ཏེ། ཤེར་ཕྱིན་གྱི་ཉམས་ལེན་ལྷག་པར་ཐོབ་པ་དང་། ཁྱོད་ཐོབ་པ་དུས་མཉམ་
པའི་ཕྱིར།
ཡང་ཁ་ཅིག །སྟོང་ཉིད་ལ་མངོན་སུམ་དུ་མཉམ་པར་བཞག་པའི་ཡེ་ཤེས་ཡིན་ན།
འགོག་པའི་སྙོམས་འཇུག་ཡིན་པས་ཁྱབ་ཟེར་ན། དེ་མི་འཐད་པར་ཐལ། འཕགས་པ་ཡིན་
ན་སྟོང་ཉིད་མངོན་སུམ་དུ་རྟོགས་པས་ཁྱབ་པ་གང་ཞིག །རྒྱུན་ཞུགས་ཡིན་ན། འགོག་
སྙོམས་མ་ཐོབ་པས་ཁྱབ་པའི་ཕྱིར་ཏེ། ཕྱིར་འོང་ཡིན་ན། དེ་མ་ཐོབ་པས་(༥༨བ) ཁྱབ་
པའི་ཕྱིར། ཁ་ཅིག །འགོག་སྙོམས་ཡིན་ན། ལྡན་མིན་འདུ་བྱེད་མ་ཡིན་དགོས་ཟེར་ན།
འགོག་པའི་སྙོམས་འཇུག་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན།
དེ་ཡིན་པར་ཐལ། མཚུངས་ལྡན་མ་ཡིན་པའི་འདུ་བྱེད་ཀྱི་ཕུང་པོ་དང་མཚུངས་ལྡན་གྱི་
འདུ་བྱེད་གང་རུང་གང་ཞིག་ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། འདུ་བྱེད་ཀྱི་ཕུང་
པོ་ཡིན་པའི་ཕྱིར། མ་གྲུབ་ན། དེར་ཐལ། དེ་ཕུང་པོ་ལྔ་པོ་གང་རུང་གང་ཞིག་དེ་
གཟུགས་ཀྱི་ཕུང་པོ་ཡང་མ་ཡིན། ཚོར་བའི་དེ་ཡང་མ་ཡིན། འདུ་ཤེས་ཀྱི་ཕུང་པོ་ཡང་
མ་ཡིན། རྣམ་པར་ཤེས་པའི་ཕུང་པོ་ཡང་མ་ཡིན་པའི་ཕྱིར། རྟགས་དང་པོ་གྲུབ་སྟེ།
ཤེས་པ་ཡིན་པའི་ཕྱིར། བར་པ་གཉིས་གྲུབ་སྟེ། སེམས་བྱུང་མ་ཡིན་པའི་ཕྱིར། རྣམ་
ཤེས་ཀྱི་ཕུང་པོ་མ་ཡིན་ཏེ། གཙོ་སེམས་མ་ཡིན་པའི་ཕྱིར། ཁྱོད་ཡིན་པར་གྱུར་པའི་
སེམས་བྱུང་ཡོད་པའི་ཕྱིར། བྱས་པ་ལ་ཁོ་ན་རེ། འགོག་པའི་སྙོམས་འཇུག་ཆོས་ཅན།
ཁྱོད་ལྡན་མིན་འདུ་བྱེད་མ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། དེར་ཐལ།
- 96 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆོས་ཅན་དེའི་ཕྱིར། ཟེར་ན་རྩ་བར་མ་ཁྱབ། རྣམ་མཁྱེན་ཆོས་ཅན། ཁྱོད་ལྡན་མིན་འདུ་
བྱེད་མ་ཡིན་པར་ཐལ། ཁྱོད་ཤེས་པ་ཡིན་པའི་ཕྱིར། ཁྱབ་པ་ཁས། འདོད་ན། དེ་ཆོས་
ཅན། དེ་ཡིན་པར་ཐལ། ཁྱོད་མཚུངས་ལྡན་མིན་པའི་འདུ་བྱེད་ཀྱི་ཕུང་པོ་ཡིན་པའི་
ཕྱིར། རྟགས་སྔར་ལྟར་སྒྲུབ་བོ། །
བྱས་པ་ལ་ཁོ་ན་རེ། རྣམ་མཁྱེན་གཙོ་སེམས་ཡིན་པར་ཐལ། མིག་ཤེས་གཙོ་
སེམས་ཡིན་པའི་ཕྱིར། དེར་ཐལ། དབང་ཤེས་གཙོ་སེམས་ཡིན་པའི་ཕྱིར། དེར་ཐལ།
དབང་ཤེས་ཀྱི་འཁོར་དུ་བྱུང་བའི་སེམས་བྱུང་ཡོད་པའི་ཕྱིར་ཏེ། ཡིད་ཤེས་ཀྱི་འཁོར་དུ་
བྱུང་བའི་སེམས་བྱུང་ཡོད་པའི་ཕྱིར། མ་གྲུབ་ན། སེམས་བྱུང་མེད་པར་ཐལ། དབང་
ཤེས་ཀྱི་འཁོར་གྱི་སེམས་བྱུང་ཡང་མེད། ཡིད་ཤེས་ཀྱི་འཁོར་གྱི་ང༥༡ན)སེམས་བྱུང་
ཡང་མེད་པའི་ཕྱིར། ཟེར་ན། རྣམ་མཁྱེན་དང་། དབང་ཤེས་གཙོ་སེམས་ཡིན་པའི་
དབང་དུ་བྱེད་ན། དབང་ཤེས་དང་། དེའི་འཁོར་དུ་བྱུང་བའི་སེམས་བྱུང་གཉིས་ཀ་ཆོས་
ཅན། ལྡན་མིན་འདུ་བྱེད་མ་ཡིན་པར་ཐལ། ཤེས་པ་ཡིན་པའི་ཕྱིར། ཁྱབ་པ་ཁས།
འདོད་ན། སྔར་ལྟར་སྒྲུབ། །
མཁས་པ་ཁ་ཅིག །སློབ་ལམ་ན་ཤེར་ཕྱིན་མེད་གསུངས་པ་ལ་རེ་ཞིག་ཊཱིཀ་ཆེན་
ལས། འདི་ལ་ཕ་རོལ་དུ་ཕྱིན་པར་བྱེད་ཅེས་བྱེད་པ་ལ་སྦྱར་ན་སློབ་ལམ་ན་ཡང་ཕར་ཕྱིན་
ཡོད་དོ། །ཞེས་གསུངས་པ་མི་འཐད་པར་ཐལ། སློབ་ལམ་ན་ཤེར་ཕྱིན་མེད་པའི་ཕྱིར།
རྟགས་ཁས། བྱས་པ་ལ་ཁོ་ན་རེ། སྦྱིན་པའི་ཕ་རོལ་ཏུ་ཕྱིན་པའི་ཡེ་ཤེས་ཡིན་ན། སྦྱིན་
པའི་ཕར་ཕྱིན་ཡིན་དགོས་པར་ཐལ། སློབ་ལམ་ན་ཤེར་ཕྱིན་ཡོད་པའི་ཕྱིར། རྟགས་
ཁས། འདོད་ན། ཉན་ཐོས་དགྲ་བཅོམ་པའི་རྒྱུད་ལ་སྦྱིན་པའི་ཕར་ཕྱིན་ཡོད་པར་ཐལ།
དེའི་རྒྱུད་ལ་སྦྱིན་པའི་ཕ་རོལ་ཏུ་ཕྱིན་པར་བྱེད་པའི་ལམ་ཡོད་པའི་ཕྱིར། ཟེར་ན་རྩ་
བར་མ་ཁྱབ་སྟེ། ཤེས་བྱ་ཆོས་ཅན། སྦྱིན་པ་སྦྱིན་བྱ་ལེན་པོ་སྟོང་པོས་སྟོང་། །འཇིག་
- 97 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
རྟེན་འདས་པའི་ཕ་རོལ་ཕྱིན་ཅེས་བྱ། །གསུམ་པོ་དག་ལ་ཆགས་བསྐྱེད་གྱུར་པ་དེ། །
འཇིག་རྟེན་པ་ཡི་ཕ་རོལ་ཕྱིན་ཅེས་བསྟན། །ཞེས་གསུངས་པའི་བསྟན་དོན་མ་གྲུབ་
པར་ཐལ། སྦྱིན་པའི་ཕར་ཕྱིན་དེ་ལ་འཇིག་རྟེན་པའི་སྤྱོད་པའི་ཕར་ཕྱིན་དང་། དེ་ལས་
འདས་པའི་སྦྱིན་པའི་ཕར་ཕྱིན་གཉིས་སུ་འབྱེད་མི་རིགས་པའི་ཕྱིར། མ་གྲུབ་ན་སོང་།
ཤེས་བྱ་ཆོས་ཅན། འཇིག་རྟེན་པའི་སྦྱིན་པའི་ཕར་ཕྱིན་ཡོད་པར་ཐལ། མ་གྲུབ་པ་དེའི་
ཕྱིར། འདོད་ན་བྱང་སེམས་སྦྱོར་ལམ་པའི་རྒྱུད་ཀྱི་སྦྱིན་པ་དེ། དེ་ཡིན་པར་ཐལ། དེ་
ཡོད་པའི་ཕྱིར། འདོད་ན། སློབ་ལམ་ན་སྦྱིན་པའི་ཕར་ཕྱིན་ཡོད་པར་ཐལ། འདོད་པའི་
ཕྱིར། རྟགས་ཁས། གཞན་ཡང་། གསུམ་ལ་ཆགས་པས་སྟོང་དེ་འཇིག་རྟེན་འདས། །
ཞེས་གསུངས་པ་མི་འཐད་(༥༡བ)པར་ཐལ། སྦྱིན་པའི་འཁོར་གསུམ་བདེན་མེད་དུ་
མངོན་སུམ་དུ་རྟོགས་པའི་ཤེས་རབ་ཀྱིས་ཟིན་པའི་སྦྱིན་པ་ཡིན་ན། འཇིག་རྟེན་ལས་
འདས་པའི་སྦྱིན་པའི་ཕར་ཕྱིན་ཡིན་པས་མ་ཁྱབ་པའི་ཕྱིར། མ་གྲུབ་ན་བྱང་སེམས་
འཕགས་པའི་རྒྱུད་ཀྱི་སྦྱིན་པ་ཆོས་ཅན། དེར་ཐལ། དེའི་ཕྱིར། རྟགས་ཆོས་ཅན་གྱིས་
གྲུབ། འདོད་ན། བྱང་སེམས་འཕགས་པའི་རྒྱུད་ལ་དེ་ཡོད་པར་ཐལ། འདོད་པའི་ཕྱིར།
འདོད་ན། སློབ་ལམ་ན་ཤེར་ཕྱིན་ཡོད་པར་ཐལ། འདོད་པའི་ཕྱིར། རྟགས་ཁས། །
གཞན་ཡང་། བྱང་སེམས་འཕགས་པའི་རྒྱུད་ཀྱི་ཤེར་ཕྱིན་དེ། དེའི་རྒྱུད་ཀྱི་སྦྱིན་
པ་སོགས་ལྔ་སངས་རྒྱས་ཀྱི་སར་འཁྲིད་པར་བྱེད་པའི་ལམ་མ་ཡིན་པར་ཐལ། སློབ་
ལམ་ན་ཤེར་ཕྱིན་མེད་པའི་ཕྱིར། རྟགས་ཁས། འདོད་ན། ཇི་ལྟར་ལོང་བའི་ཚོགས་
ཀུན་བདེ་བླག་ཏུ། །ཞེས་སོགས་ཤོ་ལོ་ཀ་གཅིག་གི་དོན་མ་གྲུབ་པར་ཐལ། འདོད་པའི་
གཉིས་པ་རང་ལུགས་ནི། རང་ཐོབ་བྱེད་ཀྱི་ཐབས་སུ་གྱུར་པའི་འཇིག་རྟེན་ལས་
འདས་པའི་སེམས་དང་། སྲིད་རྩེའི་སེམས་ལ་བརྟེན་ནས་ཐོབ་ཅིང་། སྲིད་རྩེ་ལ་འདོད་
- 98 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆགས་དང་བྲལ་བའི་རིགས་སུ་གནས་པའི་སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་དེ། འགོག་སྙོམས་ཀྱི་མཚན་ཉིད་ཡིན་བྱས་པ་ལ། ཁོ་ན་རེ། འགོག་པའི་སྙོམས་
འཇུག་ཡིན་ན། སྟོང་ཉིད་མངོན་སུམ་དུ་རྟོགས་པའི་ཡེ་ཤེས་ཡིན་པས་མ་ཁྱབ་པར་ཐལ།
ཤེས་པ་མ་ཡིན་པའི་འགོག་པའི་སྙོམས་འཇུག་ཡོད་པའི་ཕྱིར། མ་གྲུབ་ན། དེར་ཐལ།
མཐར་གནས་སྙོམས་འཇུག་དགུའི་ནང་ཚན་དུ་གྱུར་པའི་འགོག་པའི་སྙོམས་འཇུག་དེ་
དེ་ཡིན་པའི་ཕྱིར། དེར་ཐལ། དེ་ཐལ་རང་གཉིས་ཀའི་འགོག་པའི་སྙོམས་འཇུག་
ཏུ་ཐུན་མོང་དུ་ཁས་ལེན་པའི་ཕྱིར་ཏེ། དེ་གཉིས་ཀས་ཐུན་མོང་དུ་ཁས་ལེན་པའི་འགོག་
པའི་སྙོམས་འཇུག་ཡོད་པའི་ཕྱིར། ཞེས་ཟེར། སྦྱོར་བ་ནི། བྱང་སེམས་ས་དྲུག་པ་བ་ཆོས་
ཅན། འགོག་པའི་སྙོམས་འཇུག་ཐོབ་པ་ཡིན་ཏེ། (༥ ༢ན)ཤེར་ཕྱིན་གྱི་ཉམས་ལེན་ལྷག་
པ་ཐོབ་པ་ལ་གནས་པའི་སེམས་དཔའ་ཡིན་པའི་ཕྱིར། ས་དྲུག་པ་ཆོས་ཅན། ཁྱོད་ལ་
མངོན་དུ་གྱུར་པ་ཞེས་བརྗོད་པའི་རྒྱུ་མཚན་ཡོད་དེ། རྫོགས་པའི་སངས་རྒྱས་ཀྱི་ཆོས་
ཐོབ་པ་ལ་མངོན་དུ་ཕྱོགས་ཤིང་། བདེན་པ་དང་། རྟེན་འབྲེལ་གྱི་ཆོས་ཉིད་མངོན་སུམ་
དུ་རྟོགས་པའི་རྒྱུ་མཚན་གྱིས་དེ་ལྟར་དུ་བརྗོད་པའི་ཕྱིར། །
ལ
དབུ་མ་དགག་བྱ།
དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་ལ་ཞིག །ཅེས་སོགས་ཀྱི་སྐབས་
སུ་མཐའ་དཔྱད་པ་ལ། ཁ་ཅིག །ཆོས་ཐམས་ཅད་བློ་ལ་སྣང་བའི་དབང་གིས་བཞག་པ་
མ་ཡིན་པར་ཡུལ་རང་གི་ཐུན་མོང་མ་ཡིན་པའི་སྡོད་ལུགས་ཀྱི་ངོས་ནས་གྲུབ་པ། དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན། བརྟག་པ་མཐའ་བཟུང་གི་སྒོ་ནས་ངོས་
འཛིན་ཟེར་ན། བདེན་པར་གྲུབ་པ་དེ། དེའི་དགག་བྱ་མ་ཡིན་པར་ཐལ། དེའི་དགག་
བྱ་བརྟག་པ་མཐའ་བཟུང་གི་སྒོ་ནས་ངོས་འཛིན་རིགས་པའི་ཕྱིར། འདོད་ན། མྱུ་གུ་
- 99 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བདེན་པར་གྲུབ་པ་དེ། རྟགས་ཀྱི་དགག་བྱ་མ་ཡིན་པར་ཐལ། འདོད་པའི་ཕྱིར། འདོད་
ན། དེ་མྱུ་གུ་བདེན་མེད་དུ་སྒྲུབ་པའི་རྟགས་ཀྱི་དགག་བྱ་མ་ཡིན་པར་ཐལ། འདོད་པའི་
ཕྱིར། དེ་དེའི་དགག་བྱ་ཡིན་པར་ཐལ། མྱུ་གུ་བདེན་པར་མེད་པ་དེ་དེའི་བསྒྲུབ་བྱ་ཡིན་
པའི་ཕྱིར། བྱས་པ་ལ་ཁོ་ན་རེ། དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་བརྟག་པ་
མཐའ་བཟུང་གི་སྒོ་ནས་ངོས་འཛིན་ རིགས་པར་ཐལ། ཊིཀ་ཆེན་ ལས། ངོས་བཟུང་
བའི་ཞེན་ཡུལ་ནི་བརྟག་པ་མཐའ་བཟུང་གི་བདེན་ཚད་དོ། །ཞེས་གསུངས་པའི་ཕྱིར།
ཟེར་ན་མ་ཁྱབ་སྟེ། བདེན་གྲུབ་ངོས་འཛིན་ཚེ། བརྟག་པ་མཐའ་བཟུང་གི་སྒོ་ནས་ངོས་
འཛིན་དགོས་པ་ལུང་དེའི་དོན་ཡིན་ཏེ། དེ་ལྟར་མ་ཡིན་ན། གང་ཟག་གི་བདག་འཛིན་
གྱི་ཞེན་ཡུལ་དེ་ཡང་བརྟག་པ་མཐའ་བཟུང་གི་སྒོ་ནས་ངོས་འཛིན་རིགས་པར་ཐལ།
ཊཱིཀ་ཆེན་གྱི་ལུང་དེའི་དོན་གྲུབ་པའི་ ཕྱིར། འདོད་ན། གང་ཟག་གི་བདག་དེ། གང་
ཟག་གི་(༥༢བ)བདག་འཛིན་གྱི་ཞེན་ཡུལ་མ་ཡིན་པར་ཐལ། འདོད་པའི་ཕྱིར། འདོད་
ན། དེ་དེའི་ཞེན་ཡུལ་ཡིན་པར་ཐལ། དེ་དེའི་འཛིན་སྟངས་ཀྱི་ཡུལ་ཡིན་པའི་ཕྱིར། །
དེར་ཐལ། གང་ཟག་གི་བདག་གི་བདག་འཛིན་དང་། གང་ཟག་གི་བདག་མེད་རྟོགས་
པའི་ཤེས་རབ་གཉིས་དམིགས་པ་གཅིག་ལ་དམིགས་ནས་འཛིན་སྟངས་དངོས་འགལ་
དུ་ཞུགས་པའི་བློ་ཡིན་པའི་ཕྱིར་ཏེ། སྟོང་ཐུན་དང་ལམ་རིམ་ཆུང་བ་ལས། དགག་བྱ་
ལ། ལམ་གྱི་དགག་བྱ་དང་། རིགས་པའི་དགག་བྱ་གཉིས། དང་པོ་ནི། སྒྲིབ་གཉིས་ལྟ་
བུ། གཉིས་པ་ལ་ཡང་། དོན་དམ་དཔྱོད་བྱེད་ཀྱི་རིགས་པའི་དགག་བྱ་དང་། ཐ་སྙད་
དཔྱོད་བྱེད་ཀྱི་རིགས་པའི་དགག་བྱ་གཉིས། དང་པོ་ནི་བདེན་འཛིན་དང༌། བདེན་གྲུབ་
ལྟ་བུ། གཉིས་པ་ནི། སྒྲ་རྟག་འཛིན་རྟོག་པ་ལྟ་བུ། ཞེས་གསུངས། །
དེ་ལ་སྐྱོན་འཕེན་པ་ཁ་ཅིག །མྱུ་གུ་བདེན་པར་འཛིན་པའི་བློ་དེ། མྱུ་གུ་བདེན་
མེད་དུ་སྒྲུབ་པའི་རྟགས་ཀྱི་དགག་བྱ་ཡིན་པར་ཐལ། དེ་མྱུ་གུ་བདེན་མེད་དུ་སྒྲུབ་པའི་
- 100 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པའི་ཕྱིར། དེར་ཐལ། དེ་དོན་དམ་
དུ་སྒྲུབ་པའི་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པའི་ཕྱིར་ཏེ། བདེན་
འཛིན་དེ་དེ་ཡིན་པའི་ཕྱིར། རྟགས་ཁས། རྩ་བར་འདོད་ན། མྱུ་གུ་བདེན་པར་འཛིན་
པའི་བློ་ཆོས་ཅན། ཁྱོད་མེད་པར་ཐལ། ཁྱོད་མྱུ་གུ་བདེན་མེད་དུ་སྒྲུབ་པའི་རྟགས་ཀྱི་
དགག་བྱ་ཡིན་པའི་ཕྱིར། ཟེར་ན་འདིར་མ་ཁྱབ། ཡང་ཁོ་ན་རེ། བདེན་འཛིན་ཆོས་
ཅན། ཁྱོད་ལ་དོན་དམ་དཔྱོད་བྱེད་ཀྱི་རིགས་པས་གནོད་པར་ཐལ། ཁྱོད་དེའི་དགག་
བྱ་ཡིན་པའི་ཕྱིར། རྟགས་ཁས། འདོད་ན། ཁྱོད་ལ་དེས་མི་གནོད་པར་ཐལ། ཁྱོད་ཐ་
སྙད་པའི་ཚད་མས་གྲུབ་པའི་ཕྱིར། ཁྱབ་སྟེ། ཐ་སྙད་པའི་ཚད་མས་གྲུབ་པའི་དོན་ལ།
དོན་དམ་དཔྱོད་པའི་རིགས་པས་མི་གནོད་པའི་ཕྱིར། ཟེར་ན་མ་ཁྱབ་སྟེ། བདེན་འཛིན་
ཆོས་ཅན། ཁྱོད་ལ་དོན་དམ་དཔྱོད་པའི་རིགས་པས་གནོད་པར་ཐལ། (༥ ༣ན)ཁྱོད་ལ་
བདེན་མེད་རྟོགས་པའི་ཤེས་རབ་ཀྱིས་གནོད་པའི་ཕྱིར། མ་གྲུབ་ན། དེར་ཐལ། རྣམ་
འགྲེལ་ལས། དེའི་གནོད་བྱེད་ནི། བདག་མེད་མཐོང་བས་འགལ་བ་ཡིན། །ཞེས་
གསུངས་པའི་ཕྱིར། །
ཡང་ཁོ་ན་རེ། བདེན་འཛིན་ཆོས་ཅན། ཁྱོད་དོན་དམ་དཔྱོད་པའི་རྟགས་ཀྱི་
དགག་བྱ་ཡིན་པར་ཐལ། ཁྱོད་དོན་དམ་དཔྱོད་བྱེད་ཀྱི་རིགས་པའི་དགག་བྱ་ཡིན་པའི་
ཕྱིར། རྟགས་ཁས། འདོད་ན། དེ་ཆོས་ཅན། ཁྱོད་མེད་པར་ཐལ། འདོད་པའི་ཕྱིར།
ཟེར་ན་མ་ཁྱབ་སྟེ། རྟགས་ཀྱི་དགག་བྱ་ཡིན་ན་མེད་པས་ཁྱབ་པར་ཐལ། དོན་དམ་
དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ན་མེད་པས་ཁྱབ་པའི་ཕྱིར། རྟགས་ཁས། འདོད་
ན། མྱུ་གུ་ཐ་སྙད་དུ་མེད་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། མྱུ་གུ་ཐ་སྙད་དུ་ཡོད་པར་སྒྲུབ་པའི་རྟགས་ཀྱི་དགག་བྱ་ཡིན་པའི་ཕྱིར།
རྟགས་གྲུབ་སྟེ། མྱུ་གུ་ཐ་སྙད་དུ་ཡོད་པ་དེ། དེར་སྒྲུབ་པའི་བསྒྲུབ་བྱ་ཡིན་པའི་ཕྱིར། རྩ་
- 101 -



A）
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བར་འདོད་ན་སླ། །
གཞན་ཡང་། རྟག་པ་མ་ཡིན་པ་ཆོས་ཅན། ཁྱོད་མེད་པར་ཐལ། ཁྱོད་རྟགས་ཀྱི་
དགག་བྱ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། རྟག་པ་ཡིན་པ་ལས་
ལོག་པའི་དགག་བྱ་ཡིན་པའི་ཕྱིར། མ་གྲུབ་ན། རྟག་པ་མ་ཡིན་པ་ལས་ལོག་པ་དེ།།
རང་བརྗོད་པའི་སྒྲས་རང་གི་དགག་བྱ་བཀག་ཤུལ་དུ་རང་གི་འཕང་བྱར་གྱུར་པའི་ཆོས་
གཞན་སྒྲུབ་པ་འཕེན་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། མ་ཡིན་དགག་
ཡིན་པའི་ཕྱིར།
ཁ་ཅིག །རང་སྡེ་གྲུབ་མཐའ་སྨྲ་བ་ཐམས་ཅད་ཀྱིས་བདེན་པར་གྲུབ་མ་གྲུབ་ཀྱི་
དོན། བདེན་ཚད་མཐུན་སྣང་བ་མེད་དེ། ཞེས་གསུངས་ན། ཤེས་བྱ་ཆོས་ཅན། མདོ་སྡེ་
པ་དང་། སེམས་ཙམ་པ་གཉིས། བདེན་གྲུབ་ཀྱི་དོན་འཇོག་ཚུལ་མཚུངས་པར་ཐལ།
དེ་གཉིས་ཀྱིས་རྟོག་པས་བཏགས་ཙམ་མ་ཡིན་པར་ཡུལ་རང་གི་ཐུན་མོང་(༥ ༣བ)མ་
ཡིན་པའི་སྡོད་ལུགས་ཀྱི་ངོས་ནས་གྲུབ་པ། བདེན་གྲུབ་ཀྱི་དོན་དུ་འདོད་པའི་ཕྱིར་ཏེ།
དེ་གཉིས་ཀྱིས་དེ་རང་མཚན་གྱི་དོན་དུ་འདོད་པའི་ཕྱིར། ཁྱབ་སྟེ། དེ་གཉིས་ཀྱིས་རང་
གི་མཚན་ཉིད་ཀྱིས་གྲུབ་པ་དང༌། རང་མཚན་དོན་གཅིག་ཏུ་འདོད་པའི་ཕྱིར། །
ཁོ་ན་རེ། དྲང་ངེས་རྣམ་འབྱེད་ལས། དེ་ལྟར་གྲུབ་མཐའ་གོང་འོག་གི་རྫས་
བཏགས་དང༌། ཀུན་རྫོབ་དང་དོན་དམ་པར་ཡོད་ཚུལ་དང༌། གྲུབ་མཐའ་གཅིག་གི་
ཡང་དེ་དག་གི་འཇོག་ཚུལ་མི་འདྲ་བའི་ཁྱད་པར་ཞིབ་པར་ཕྱེད་ན་གྲུབ་མཐའ་གལ་ཆེ་
བ་རྣམས་ལེགས་པར་གཏན་ལ་འབེབས་ནུས་ཤིང་། ཞེས་བཤད་པ་མི་འཐད་པར་ཐལ།
མདོ་སེམས་གཉིས་བདེན་པར་གྲུབ་པའི་གྲུབ་ཚད་མཐུན་པའི་ཕྱིར། ཟེར་ན་མ་ཁྱབ་
པའོ། །
ཁ་ཅིག །དོན་དམ་དཔྱོད་བྱེད་ཀྱི་དགག་བྱ་ལ་བརྒྱད་དུ་ཡོད་དེ། རང་གི་མཚན་
- 102 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཉིད་ཀྱིས་གྲུབ་པ་དང་། བདེན་པར་གྲུབ་པ་དང༌། དོན་དམ་པར་གྲུབ་པ་དང་། ཡང་
དག་པར་གྲུབ་པ་དང༌། དེ་ཁོ་ན་ཉིད་དུ་གྲུབ་པ་དང་། རང་བཞིན་གྱིས་གྲུབ་པ་དང་།
རང་ངོས་ནས་གྲུབ་པ་དང༌། རྫས་སུ་གྲུབ་པ་རྣམས་སུ་ཡོད་པའི་ཕྱིར། ཟེར་ན། དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡོད་པར་ཐལ། དེ་ལ་བརྒྱད་ཡོད་པའི་ཕྱིར།
རྟགས་ཁས། འདོད་ན། བདེན་པར་གྲུབ་པ། མྱུ་གུ་བདེན་མེད་དུ་སྒྲུབ་པའི་རྟགས་ཀྱི་
དགག་བྱ་ཡིན་པར་ཐལ། དེ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་པའི་ཕྱིར། །
རྟགས་ཁས། འདོད་ན། བདེན་མེད་དེ་དེ་སྒྲུབ་ཀྱི་རྟགས་ཀྱི་བསྒྲུབ་བྱ་ཡིན་པར་ཐལ་
ལོ། །འདོད་མི་ནུས་ཏེ། དེ་དེ་སྒྲུབ་ཀྱི་བསྒྲུབ་བྱའི་ཆོས་ཡིན་པའི་ཕྱིར། གཞན་ཡང་། དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱ་ལ་བརྒྱད་ཀྱི་གྲངས་ངེས་མི་འཐད་པར་ཐལ།
ཆོས་ཐམས་ཅད་གནས་ལུགས་སུ་གྲུབ་པ། ཆོས་དབྱིངས་སུ་གྲུབ་པ། གཤིས་ལུགས་སུ་
གྲུབ་པ་རྣམས་ཀྱང་དེའི་དགག་བྱ་ཡིན་པའི་ཕྱིར། ཁ་ཅིག རྟགས་ཀྱི་དགག་བྱ་རྣམས་
ཀྱི་ནང་ནས་ཡང་དག་(༥༤ན)པར་གྲུབ་པ་དང་། རང་བཞིན་གྱིས་གྲུབ་པ་སོགས་ཀྱང་
རང་རྒྱུད་པས་ཁས་ལེན་ཟེར་ན། དྲང་ངེས་རྣམ་འབྱེད་ལས། འོ་ན། དེ་དེ་ཙམ་མ་ཡིན་
པའི་བདེན་པ་དང་། དོན་དམ་བདེན་པ་དང་། ཡང་དག་པར་གྲུབ་པ་ཁེགས་པའི་
དགག་བྱ་དེ་ཇི་འདྲ་ཞིག་ཅེ་ན། ཞེས་གསུངས་པ་མི་འཐད་པར་ཐལ། རང་རྒྱུད་པས་
ཡང་དག་པར་གྲུབ་པ་ཁས་ལེན་པའི་ཕྱིར། བྱས་པ་ལ་ཁོ་ན་རེ། རང་རྒྱུད་པས་ཡང་
དག་པར་གྲུབ་པ་ཁས་ལེན་པར་ཐལ། དེས་ཡང་དག་ཀུན་རྫོབ་ཁས་ལེན་པའི་ཕྱིར་
ཟེར་ན། འོ་ན་དེས་དོན་དམ་པར་གྲུབ་པ་ཁས་ལེན་པར་ཐལ། དེས་བདེན་པ་ཁས་ལེན་
པའི་ཕྱིར། འཁོར་གསུམ། །
ཁ་ཅིག །ཆོས་ཉིད་དུ་གྲུབ་པ་ཡོད་དོ་ཞེ་ན། དོན་དམ་པར་གྲུབ་པ་ཡོད་པར་ཐལ།
དམ་བཅའ་དེའི་ཕྱིར། འདོད་ན། ཆོས་ཉིད་དོན་དམ་པར་གྲུབ་པར་ཐལ། འདོད་པའི་
- 103 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཕྱིར། འདོད་ན། ཆོས་ཉིད་ཆོས་ཅན། ཁྱོད་བདེན་པར་གྲུབ་པར་ཐལ། འདོད་པའི་
ཕྱིར། བྱས་པ་ལ་ཁོ་ན་རེ། བུམ་པ་ཆོས་ཅན། བདེན་པར་གྲུབ་པར་ཐལ། ཀུན་རྫོབ་
བདེན་པར་གྲུབ་པའི་ཕྱིར། ཁྱབ་པ་འགྲིགས། རྟགས་དེར་ཐལ། ཐ་སྙད་དུ་གྲུབ་པའི་
ཕྱིར། ཟེར་ན། དོན་དམ་ཡིན་ན། བདེན་པ་ཡིན་པས་ཁྱབ་ཀྱང་། ཀུན་རྫོབ་བདེན་པ་
ཡིན་ན། བདེན་པ་ཡིན་པས་མ་ཁྱབ་པའི་ཕྱིར། ཁྱབ་པ་འགྲིགས། །
ཁོ་ན་རེ། བུམ་པའི་ཆོས་ཉིད་ཆོས་ཅན་ཀུན་རྫོབ་བདེན་པར་ཐལ། ཀུན་རྫོབ་
བདེན་པར་གྲུབ་པའི་ཕྱིར། ཟེར་ན། ཆོས་ཉིད་ཆོས་ཅན། ཀུན་རྫོབ་ཡིན་པར་ཐལ།
ཀུན་རྫོབ་ཏུ་གྲུབ་པའི་ཕྱིར། ཁྱབ་པ་ཁས། རྟགས་དེར་ཐལ། གཞི་གྲུབ་པའི་ཕྱིར། །
ཁ་ཅིག །ཆོས་ཉིད་མིང་གིས་བཏགས་ཙམ་མ་ཡིན་པར་རང་ངོས་ནས་གྲུབ་ན།
དེ་ལྟར་དུ་གྲུབ་པ་དོན་དམ་དཔྱོད་བྱེད་ཀྱི་རྟགས་ཀྱི་དགག་བྱ་ཡིན་ཞིང་། དེ་ནི་དོན་
དམ་དཔྱོད་བྱེད་ཀྱི་རྟགས་ཀྱི་དགག་བྱ་བརྟག་པ་མཐའ་བཟུང་གི་ངོས་འཛིན་(༥༤བ)
ཡིན་ནོ། །ཞེ་ན། ཁ་ཅིག །ས་བོན་སྐྱེ་བ་མྱུ་གུ་ས་བོན་གྱི་དུས་སུ་མེད་པར་སྒྲུབ་པའི་
རྟགས་ཡིན་ནོ་ཟེར་ན། དེ་ལ་སྐྱོན་འཕེན་པ་ཁ་ཅིག །ས་བོན་སྐྱེ་བ་ས་བོན་གྱི་དུས་ན་
མེད་པར་ཐལ། དམ་བཅའ་དེའི་ཕྱིར། འདོད་ན། ས་བོན་གྱི་དུས་སུ་དེ་མ་སྐྱེ་བ་མེད་
པར་ཐལ། འདོད་པའི་ཕྱིར། འདོད་ན། དེ་ཡོད་པར་ཐལ། མྱུ་གུ་དེ། ས་བོན་གྱི་དུས་
སུ་ས་བོན་ལས་སྐྱེ་བ་ཡིན་པའི་ཕྱིར། ཟེར་ན། མ་ཁྱབ། རྟགས་དེར་ཐལ། དེ་ས་བོན་
གྱི་དུས་སུ་དེ་ལས་སྐྱེ་བཞིན་པ་ཡིན་པའི་ཕྱིར། དེར་ཐལ། དེ་ས་བོན་གྱི་དངོས་འབྲས་
ཡིན་པའི་ཕྱིར། ཟེར་ན། ས་བོན་ལས་སྐྱེས་པ་ཆོས་ཅན། ཁྱོད་ས་བོན་གྱི་དུས་ན་མེད་
པར་ཐལ། ཁྱོད་ས་བོན་གྱི་འབྲས་བུ་ཡིན་པའི་ཕྱིར། མ་གྲུབ་ན། དེར་ཐལ། ཆོས་ཅན་
དེའི་ཕྱིར། གཞན་ཡང་མ་ཁྱབ་མཚམས་ལ། དངོས་པོའི་འབྲས་བུའི་དུས་ན་དངོས་པོ་
ཡོད་པར་ཐལ། དེའི་འབྲས་བུ་དེ་དེའི་འབྲས་བུའི་དུས་སུ་དངོས་པོ་ཡིན་པའི་ཕྱིར། ་
- 104 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གཞན་ཡང་། ས་བོན་གྱི་དུས་སུ་དེ་ལས་སྐྱེ་བཞིན་པའི་མྱུ་གུ་ཡོད་པར་ཐལ། མྱུ་
གུ་དེ་དེ་ཡིན་པའི་ཕྱིར། ཁྱབ་པ་ཁས། མ་གྲུབ་ན། མྱུ་གུ་ཆོས་ཅན། དེར་ཐལ། དེའི་
དུས་སུ་དེ་ལས་སྐྱེ་བཞིན་པ་གང་ཞིག །མྱུ་གུ་ཡིན་པའི་ཕྱིར། འདོད་ན། ས་བོན་གྱི་དུས་
སུ་མྱུ་གུ་ཡོད་པར་ཐལ། འདོད་པའི་ཕྱིར། གཞན་ཡང་། བྱང་སེམས་རྒྱུན་མཐའ་པའི་
རྒྱུད་ལ་འབྱུང་རུང་གི་རྣམ་མཁྱེན་དེ། བྱང་སེམས་རྒྱུན་མཐའ་བའི་དུས་ན་ཡོད་པར་ཐལ།
ས་བོན་ལས་སྐྱེ་བཞིན་པའི་མྱུ་གུ་དེའི་དུས་ན་ཡོད་པའི་ཕྱིར། རྟགས་ཁས། འདོད་ན།
དེ་འདྲ་བའི་རྣམ་མཁྱེན་དེ་བྱང་སེམས་རྒྱུན་མཐའ་པའི་རྒྱུད་ལ་ཡོད་པར་ཐལ། འདོད་
པའི་ཕྱིར། འདོད་ན། དེའི་རྒྱུད་ཀྱི་རྣམ་མཁྱེན་ཡོད་པར་ཐལ་ལོ། །
ཁ་ཅིག །ས་བོན་གྱི་དུས་སུ་ས་བོན་ལས་སྐྱེ་བཞིན་པའི་མྱུ་གུ་ཡོད་པར་ཐལ། དེ་
ལས་སྐྱེ་བཞིན་པའི་མྱུ་གུ་ཡོད་པ་གང་ཞིག །དེ་མྱུ་གུའི་(༥༥ན)དུས་ན་མེད་པའི་ཕྱིར།
ཕྱི་མ་མ་གྲུབ་ན། མྱུ་གུ་དེ་རང་དུས་སུ་ས་བོན་ལས་སྐྱེ་བཞིན་པ་ཡིན་པར་ཐལ།
མ་གྲུབ་པ་དེའི་ཕྱིར། འདོད་མི་ནུས་ཏེ། དེ་རང་དུས་སུ་ས་བོན་ལས་རྫོགས་པར་གྲུབ་
ཟིན་པའི་ཕྱིར། གཞན་ཡང་། ཤེས་བྱ་ཆོས་ཅན། མྱུ་གུ་དེ་ས་བོན་ལས་སྐྱེ་བཞིན་པའི་མྱུ་
གུ་ཡིན་པར་ཐལ། དེ་ལས་སྐྱེ་བཞིན་པའི་མྱུ་གུ་ཡོད་པའི་ཕྱིར། རྟགས་ཁས། འདོད་ན་
དེ་ཆོས་ཅན། དེ་མ་ཡིན་པར་ཐལ། དེ་ལས་སྐྱེས་ཟིན་པའི་ཕྱིར། །
ཁ་ཅིག །སྐྱེ་བ་དོན་བཅས་དང་ཐུག་བཅས་དེ། མྱུ་གུ་བདག་ལས་མི་སྐྱེ་བར་སྒྲུབ་
པའི་རྟགས་ཡང་དག་ཡིན་ཟེར་ན་ཤེས་བྱ་ཆོས་ཅན། སྐྱེས་པ་དེ་དེ་སྒྲུབ་ཀྱི་རྟགས་ཡང་
དག་ཡིན་པར་ཐལ། དམ་བཅའ་དེའི་ཕྱིར། འདོད་ན་ས་བོན་ལས་སྐྱེས་པ་དེ་མྱུ་གུ་རང་
གི་རྒྱུའི་དུས་ན་མེད་པར་སྒྲུབ་པའི་རྟགས་ཡང་དག་ཡིན་པར་ཐལ། འདོད་པའི་ཕྱིར།
འདོད་ན། སྐྱེས་པའི་རྟགས་ཀྱི་མྱུ་གུ་རང་གི་རྒྱུའི་དུས་ན་མེད་པར་སྒྲུབ་པ་སྐབས་སུ་
བབ་པའི་ཕྱི་རྒོལ་ཡང་དག་ཆོས་ཅན། མྱུ་གུ་སྔར་མེད་གསར་དུ་སྐྱེས་པར་ཚད་མས་
- 105 -



DA)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
གྲུབ་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་ན། སྨྱུ་གུ་རང་རྒྱུ་ལས་
སྔར་མེད་གསར་དུ་སྐྱེས་པའི་ཚད་མས་གྲུབ་པའི་གང་ཟག་ཡིན་པར་ཐལ། འདོད་པའི་
ཕྱིར། འདོད་ན། སྐྱེས་པའི་རྟགས་ཀྱིས་མྱུ་གུ་རང་གི་རྒྱུའི་དུས་ན་མེད་པར་སྒྲུབ་པའི་
བསྒྲུབ་བྱ་ཚད་མས་གྲུབ་པའི་གང་ཟག་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། མྱུ་གུ་རང་རྒྱུའི་དུས་སུ་ཡོད་མེད་ཐེ་ཚོམ་ཟ་བའི་གང་ཟག་ཡིན་པའི་ཕྱིར་ཏེ།
ཆོས་ཅན་དེའི་ཕྱིར། གཞན་ཡང་སྐྱེ་བ་དོན་བཅས་དང་ཐུག་བཅས། མྱུ་གུ་སླར་ཡང་མི་
སྐྱེ་བར་སྒྲུབ་པའི་རྟགས་ཡང་དག་ཡིན་པར་ཐལ། དམ་བཅའ་དེའི་ཕྱིར། འདོད་མི་ནུས་
ཏེ། མྱུ་གུ་སྐྱེ་བ་དོན་བཅས་དང་ཐུག་བཅས་སུ་ཚད་མས་ངེས་པའི་གང་ཟག་ཡིན་ན།
མྱུ་གུ་སླར་ཡང་(༥༨བ)མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར།
གཞན་ཡང་གྲངས་ཅན་དེས། མྱུ་གུ་སྐྱེ་བ་དོན་བཅས་དང་ཐུག་བཅས་སུ་ངེས་པར་ཐལ།
མ་གྲུབ་པ་དེའི་ཕྱིར། མཁས་པ་ཁ་ཅིག་བདག་ལས་སྐྱེ་བ་ཡོད་ཅེ་ན། ཤེས་བྱ་ཆོས་
ཅན། རང་རྒྱུད་པས་བདག་སྐྱེ་ཁས་ལེན་པར་ཐལ། ཐལ་འགྱུར་བས་དེ་ལྟར་ཁས་ལེན་
པའི་ཕྱིར། འདོད་ན། དེ་གཉིས་ཀ་ལས་སྐྱེ་བ་ཁས་ལེན་པར་ཐལ། འདོད་པ་གང་
ཞིག །དེས་གཞན་སྐྱེ་ཁས་ལེན་པའི་ཕྱིར། འདོད་ན། དེས་བདེན་གྲུབ་ཁས་ལེན་
པར་ཐལ་ལོ། ། །
ཁོ་ན་རེ། བདག་ལས་སྐྱེ་བ་ཡོད་པར་ཐལ། བདག་གི་འབྲས་བུ་བདག་ལས་སྐྱེ་
བའི་ཕྱིར། དེར་ཐལ། བདག་དེའི་སྐྱེད་བྱེད་ཡིན་པའི་ཕྱིར། མ་གྲུབ་ན། བདག་ཆོས་
ཅན། རང་འབྲས་སྐྱེད་བྱེད་ཡིན་པར་ཐལ། དངོས་པོ་ཡིན་པའི་ཕྱིར། ཟེར་ན། འདིར་
མ་ཁྱབ་བོ། །འགོག་བདེན་དེ་དགེ་སྦྱོང་ཚུལ་གྱི་འབྲས་བུ་ཡིན་པར་ཐལ། དགེ་སྦྱོང་
ཚུལ་གྱི་འབྲས་བུ་དེ་ལ་འགོག་བདེན་དང་། རྣམ་གྲོལ་ལམ་གཉིས་སུ་འབྱེད་རིགས་
པའི་ཕྱིར་ཏེ། དགེ་སྦྱོང་ཚུལ་ནི་དྲི་མེད་ལམ། ཞེས་པ་འདི་ཁས་ལེན་རིགས་པའི་ཕྱིར།
- 106 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འདོད་ན། དགེ་སྦྱོང་ཚུལ་གྱི་འབྲས་བུ་རྟག་པ་ཡིན་པར་ཐལ། དེ་དང་རྟག་པའི་གཞི་
མཐུན་ཡོད་པའི་ཕྱིར། འདོད་ན། དེ་མ་ཡིན་པར་ཐལ། དེ་དགེ་སྦྱོང་ཚུལ་ལས་སྐྱེས་
པའི་ཕྱིར། དེར་ཐལ། དགེ་སྦྱོང་ཚུལ་དེ་དེའི་སྐྱེད་བྱེད་ཡིན་པའི་ཕྱིར། མ་གྲུབ་ན། དགེ་
སྦྱོང་ཚུལ་ཆོས་ཅན། རང་འབྲས་སྐྱེད་བྱེད་ཡིན་པར་ཐལ། དངོས་པོ་ཡིན་པའི་ཕྱིར།
འཁོར་གསུམ།
་ ་ ་ཡང་་། ནང་པའི་གནས་བབ་
གཞན་ཡང་། རྒྱུན་ཞུགས་ཀྱི་འབྲས་བུ་རྟག་པ་ཡིན་པར་ཐལ། རྒྱུན་ཞུགས་ཀྱི་
རྒྱུད་ཀྱི་འགོག་བདེན་དེའི་འབྲས་བུ་ཡིན་པའི་ཕྱིར་ཏེ། དེ་དགེ་སྦྱོང་ཚུལ་གྱི་འབྲས་བུ་
ཡིན་པའི་ཕྱིར། རྩ་བར་འདོད་མི་ནུས་ཏེ། དེ་རྒྱུན་ཞུགས་ལས་སྐྱེས་པའི་ཕྱིར། དེར་ཐལ།
རྒྱུན་ཞུགས་དེ་དེའི་སྐྱེད་བྱེད་ཡིན་པའི་ཕྱིར། མ་གྲུབ་ན། རྒྱུན་ཞུགས་ཆོས་(༥༦ན)ཅན།
རང་འབྲས་སྐྱེད་བྱེད་ཡིན་པར་ཐལ། དངོས་པོ་ཡིན་པའི་ཕྱིར། འཁོར་གསུམ། འོ་
ཁོ་ན་རེ། བདག་ལས་སྐྱེས་པ་ཁས་ལེན་པའི་གང་ཟག་ཡིན་ན། བདག་སྐྱེ་ཁས་
ལེན་པའི་གང་ཟག་ཡིན་དགོས་པར་ཐལ། བདག་ལས་སྐྱེ་བ་མེད་པའི་ཕྱིར། འདོད་ན།
བདག་སྐྱེ་ཁས་ལེན་པའི་གང་ཟག་ཡིན་ན། བདག་ལས་སྐྱེ་བ་ཁས་ལེན་པའི་གང་ཟག་
ཡིན་དགོས་པར་ཐལ། འདོད་པའི་ཕྱིར། འདོད་ན། གྲངས་ཅན་པ་ཆོས་ཅན། དེར་ཐལ།
དེའི་ཕྱིར། དེས་བདག་ལས་འབྲས་བུ་གང་ཡང་མི་བསྐྱེད་པར་ཁས་ལེན་པའི་ཕྱིར།
དེར་ཐལ། བདག་རྒྱུ་དང་འབྲས་བུ་གང་ཡང་མ་ཡིན་པར་ཁས་ལེན་པའི་གང་ཟག་ཡིན་
པའི་ཕྱིར། གྲངས་ཅན་གྱི་གཞུང་ལས། སྐྱེས་བུ་རང་བཞིན་མ་ཡིན་རྣམ་འགྱུར་མིན། །
ཞེས་བཤད་པའི་ཕྱིར། ཟེར་ན། སེམས་ཙམ་པས་གཞན་ལས་སྐྱེ་བ་ཁས་ལེན་པར་ཐལ།
དེ་ཁས་ལེན་པའི་གང་ཟག་གཅིག་ཡོད་པའི་ཕྱིར། འདོད་མི་ནུས་ཏེ། དེ་གཞན་ལས་
འབྲས་བུ་གང་ཞིག་མི་སྐྱེ་བར། ཁས་ལེན་པའི་གང་ཟག་ཡིན་པའི་ཕྱིར་ཏེ། དེས་གཞན་
རྟག་པར་ཁས་ལེན་པའི་ཕྱིར། འཁོར་གསུམ།
- 107 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁ་ཅིག །མཐའ་བཞི་གང་རུང་ལས་མི་སྐྱེ་བ་དེ། མྱུ་གུ་རང་བཞིན་གྱིས་མི་སྐྱེ་བར་
སྒྲུབ་པའི་རྟགས་ཡང་དག་ཡིན་ཟེར་ན། དེ་ལ་ཁ་ཅིག །དེ་མི་འཐད་པར་ཐལ། མྱུ་གུ་
མཐའ་བཞི་གང་རུང་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་ན། མྱུ་གུ་རང་
བཞིན་གྱིས་མི་སྐྱེ་བར་ཚད་མས་གྲུབ་པའི་གང་ཟག་ཡིན་དགོས་པའི་ཕྱིར། དེར་ཐལ།
དེ་གཞན་ལས་མི་སྐྱེ་བར་ཚད་མས་ངེས་པའི་གང་ཟག་ཡིན་ན། དེ་རང་བཞིན་གྱིས་མི་
སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར། དེར་ཐལ། ས་སྨྱུག་རང་
བཞིན་གྱིས་གྲུབ་པའི་རྒྱུ་འབྲས་མིན་པར་ཚད་མས་ངེས་པའི་གང་ཟག་ཡིན་ན། དེ་རང་
བཞིན་(༥༦བ)གྱིས་མི་སྐྱེ་བར་ཚད་མས་ངེས་པའི་གང་ཟག་ཡིན་དགོས་པའི་ཕྱིར་ཏེ།
དེ་གཉིས་རང་བཞིན་གྱིས་མེད་པར་ཚད་མས་ངེས་པའི་གང་ཟག་ཡིན་དགོས་པའི་ཕྱིར།
དེ་གཉིས་རང་བཞིན་གྱིས་གྲུབ་པར་བདེན་ཞེན་གྱིས་འདོད་པའི་གང་ཟག་ཡིན་ན། དེ་
གཉིས་རང་བཞིན་གྱིས་གྲུབ་པའི་ཐ་དད་དུ་བདེན་ཞེན་གྱི་འདོད་པའི་གང་ཟག་ཡིན་
དགོས་པའི་ཕྱིར། །
གཞན་ཡང་། བདེན་པར་གྲུབ་པའི་གཅིག་དང་། བདེན་པར་གྲུབ་པའི་དུ་མ་གང་
རུང་དུ་མེད་པ་དེ། མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་པར་ཐལ། རྩ་
བའི་དམ་བཅའ་དེའི་ཕྱིར། འདོད་ན། དེ་མ་ཡིན་པར་ཐལ། མྱུ་གུ་དེ་དེ་གང་རུང་དུ་
མེད་པར་ཚད་མས་ངེས་པའི་གང་ཟག་ཡིན་ན། སྨྱུ་གུ་བདེན་མེད་དུ་ཚད་མས་ངེས་པའི་
གང་ཟག་ཡིན་དགོས་པའི་ཕྱིར། དེར་ཐལ། དེ་བདེན་པར་གྲུབ་པའི་གཅིག་ཏུ་མེད་
པར་ཚད་མས་ངེས་པའི་གང་ཟག་ཡིན་ན། དེ་བདེན་མེད་དུ་ཚད་མས་ངེས་པའི་གང་
ཟག་ཡིན་དགོས་པའི་ཕྱིར་ཏེ། དེ་བདེན་པར་གྲུབ་པའི་གཅིག་ཏུ་མེད་པར་བདེན་ཞེན་
གྱིས་འདོད་པའི་གང་ཟག་ཡིན་ན། དེ་བདེན་མེད་དུ་བདེན་ཞེན་གྱིས་འདོད་པའི་གང་
ཟག་ཡིན་དགོས་པའི་ཕྱིར། །
- 108 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གཞན་ཡང་། མྱུ་གུ་བདེན་པར་གྲུབ་པའི་དུ་མར་མེད་པར་ཚད་མས་ངེས་པའི་གང་
ཟག་ཡིན་ན། དེ་བདེན་པར་གྲུབ་པའི་གཅིག་དང་བདེན་པར་གྲུབ་པའི་དུ་མ་གང་རུང་
དུ་མེད་པར་ཚད་མས་ངེས་པའི་གང་ཟག་ཡིན་དགོས་པར་ཐལ། བདེན་པར་གྲུབ་པའི་
གཅིག་དང་། བདེན་པར་གྲུབ་པའི་དུ་མ་གང་རུང་དུ་མེད་པ་དེ། མྱུ་གུ་བདེན་མེད་དུ་
སྒྲུབ་པའི་རྟགས་ཡང་དག་ཡིན་པའི་ཕྱིར། འདོད་ན། སེམས་ཙམ་པ་ཆོས་ཅན། དེར་ཐལ།
དེའི་ཕྱིར། རྟགས་གྲུབ་སྟེ། དེ་དུ་མར་མེད་པར་ཚད་མས་ངེས་པའི་གང་ཟག་ཡིན་པའི་
ཕྱིར། འདོད་མི་ནུས་ཏེ། དེ་གང་རུང་དུ་བདེན་(༥༧ན)ཞེན་གྱིས་འདོད་པའི་གང་ཟག་
ཡིན་པའི་ཕྱིར། ་་་་་
གཞན་ཡང་། གཞན་སྐྱེ་མེད་པར་ཚད་མས་ངེས་པའི་གང་ཟག་ཡིན་ན། དབུ་
མ་ཐལ་འགྱུར་བ་ཡིན་པས་མ་ཁྱབ་པར་ཐལ། གཞན་སྐྱེ་མེད་པ་དེ། མྱུ་གུ་རང་བཞིན་
གྱིས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པའི་ཕྱིར་ཏེ། མཐའ་བཞི་གང་རུང་
ལས་མི་སྐྱེ་བ་དེ། དེ་སྒྲུབ་ཀྱི་རྟགས་ཡང་དག་ཡིན་པའི་ཕྱིར། འདོད་མི་ནུས་ཏེ། དབུ་
མ་རང་རྒྱུད་པ་དང་། དངོས་སྨྲ་བ་གཉིས་ཀྱིས་གཞན་སྐྱེ་མེད་པར་ཚད་མས་མ་རྟོགས་
པའི་ཕྱིར། དེར་ཐལ། དེ་གཉིས་གཞན་སྐྱེ་ཡོད་པར་འདོད་པའི་གང་ཟག་ཡིན་པའི་
ཕྱིར། གཞན་ཡང་གཞན་སྐྱེ་མེད་པ་དོན་དམ་བདེན་པ་མ་ཡིན་པར་ཐལ། གཞན་སྐྱེ་
མེད་པར་ཚད་མས་རྟོགས་པའི་གང་ཟག་ཡིན་ན་དོན་དམ་བདེན་པར་ཚད་མས་རྟོགས་
པའི་གང་ཟག་ཡིན་པས་མ་ཁྱབ་པའི་ཕྱིར། དེར་ཐལ། གཞན་སྐྱེ་མེད་པར་རྟོགས་པའི་
གང་ཟག་ཡིན་ན། རང་བཞིན་གྱིས་སྐྱེ་བ་མེད་པར་རྟོགས་པའི་གང་ཟག་ཡིན་པས་མ་
ཁྱབ་པའི་ཕྱིར་ཏེ། གཞན་སྐྱེ་མེད་པ་དེ། མྱུ་གུ་རང་བཞིན་གྱི་སྐྱེ་མེད་དུ་སྒྲུབ་པའི་རྟགས་
ཡང་དག་ཡིན་པའི་ཕྱིར། འདོད་མི་ནུས་ཏེ། དེ་འཕགས་པའི་མཉམ་གཞག་ཡེ་ཤེས་ཀྱི་
གཟིགས་ངོར་གྲུབ་པའི་ཕྱིར་ཏེ། འཇུག་འགྲེལ་ལས། འཕགས་པའི་མཉམ་གཞག་གི་
- 109 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཟིགས་ངོར་ཁས་བླངས་དོན་དམ་པར་གཞན་ལས་སྐྱེ་བ་འགོག་པ་ཡིན་ནོ། །ཞེས་
གསུངས་པའི་ཕྱིར། ་
དེས་ན་རང་ལུགས་འཇོག་པ་ན། དེ་མཐའ་བཞི་ལས་མི་སྐྱེ་བ་དེ། དེ་རང་བཞིན་
གྱིས་མི་སྐྱེ་བར་སྒྲུབ་པའི་རྟགས་ཡང་དག་དང་། བདེན་པར་གྲུབ་པའི་དུ་མར་མེད་པ།
མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་དང་བདེན་པར་གྲུབ་པའི་གཅིག་ཏུ་མེད་
པ། མྱུ་གུ་བདེན་མེད་དུ་སྒྲུབ་པའི་རྟགས་ཡང་དག་ཡིན་ནོ། །ཟེར་ན་ཤེས་བྱ་ཆོས་ཅན།
བྱས་མི་རྟག་གཉིས་བདེན་གྲུབ་ཏུ་(༥༧བ)ཁས་ལེན་པའི་གང་ཟག་ཡིན་ན། དེ་བདེན་
པར་གྲུབ་པའི་ཐ་དད་དུ་ཁས་ལེན་པའི་གང་ཟག་ཡིན་དགོས་པར་ཐལ། ས་སྨྱུག་གཉིས་
ལ་དེ་ལྟར་དགོས་པའི་ཕྱིར། འདོད་ན། མདོ་སྡེ་པ་ཆོས་ཅན། དེར་ཐལ། དེའི་ཕྱིར།
འདོད་ན། དེ་གཉིས་རྫས་ཐ་དད་དུ་ཁས་ལེན་པའི་གང་ཟག་ཡིན་པར་ཐལ། འདོད་པ་
གང་ཞིག་དོན་དམ་པར་ཐ་དད་ལ་རྫས་ཐ་དད་ཀྱི་ཁྱབ་པ་ཁས་ལེན་པའི་གང་ཟག་ཡིན་
པའི་ཕྱིར། །
ཁ་ཅིག །བདེན་པར་གྲུབ་པའི་གཅིག་ཏུ་མེད་པ་དང་བདེན་པར་གྲུབ་པའི་དུ་མར་
མེད་པ་དོན་དམ་བདེན་པ་ཡིན་པར་ཐལ། དེ་གང་རུང་དུ་མེད་པ། མྱུ་གུ་བདེན་མེད་དུ་
སྒྲུབ་པའི་རྟགས་ཡང་དག་ཡིན་པའི་ཕྱིར། ཞེས་བཤད་ན། འདིའི་ལན་ལ་མཁས་པ་ཁ་
ཅིག །ཐལ་འགྱུར་དེ་ལ་འདོད་མི་རིགས་ཏེ། བདེན་པར་གྲུབ་པའི་གཅིག་ཏུ་མེད་པ་
དོན་དམ་བདེན་པ་མ་ཡིན་པའི་ཕྱིར། མ་གྲུབ་ན། ཀ་བུམ་གཉིས་བདེན་པར་གྲུབ་པའི་
གཅིག་ཏུ་མེད་པར་ཚད་མས་ངེས་པའི་གང་ཟག་ཡིན་ན། དེ་གཉིས་བདེན་མེད་དུ་ཚད་
མས་ངེས་པའི་གང་ཟག་ཡིན་དགོས་པར་ཐལ། མ་གྲུབ་པ་དེའི་ཕྱིར། གཞན་ཡང་
བདེན་པར་གྲུབ་པའི་དུ་མར་མེད་པ་ཆོས་ཅན། ཁྱོད་དོན་དམ་བདེན་པ་མ་ཡིན་པར་ཐལ།
ཁྱོད་ཉི་ཚེ་པའི་སྟོང་ཉིད་ཡིན་པའི་ཕྱིར། དེར་ཐལ། ཤེས་བྱ་དང་གཅིག་གང་ཞིག །
- 110 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བུམ་པའི་སྟེང་དུ་དོན་དམ་བདེན་པ་མ་ཡིན་པའི་ཕྱིར། མ་གྲུབ་ན། བུམ་པ་བདེན་པར་
གྲུབ་པའི་དུ་མར་མེད་པར་ཚད་མས་ངེས་པའི་གང་ཟག་ཡིན་ན། བུམ་པ་བདེན་མེད་དུ་
ཚད་མས་ངེས་པའི་གང་ཟག་ཡིན་དགོས་པར་ཐལ། མ་གྲུབ་པ་དེའི་ཕྱིར། ཟེར་ན།
སེམས་ཙམ་པ་དེས་ཕྱི་རོལ་(༥ ༨ན)དོན་གྱིས་སྟོང་པའི་སྟོང་ཉིད་ཉི་ཚེ་བའི་སྟོང་ཉིད་དུ་
ཁས་ལེན་པར་ཐལ། དེས་དེ་འདུས་མ་བྱས་ཀྱི་ནམ་མཁའི་སྟེང་དུ་སྟོང་ཉིད་མ་ཡིན་
པར་ཁས་ལེན་པའི་ཕྱིར། དེར་ཐལ། བུམ་པ་བདེན་པས་སྟོང་པའི་སྟོང་ཉིད་དེ། ཉི་ཚེ་
བའི་སྟོང་ཉིད་ཡིན་པའི་ཕྱིར། དེར་ཐལ། བུམ་པ་བདེན་པས་སྟོང་པའི་སྟོང་ཉིད་དེ། ཉི་
ཚེ་བའི་སྟོང་ཉིད་ཡིན་པར་ཐལ། དེ་ཀ་བའི་སྟེང་དུ་སྟོང་ཉིད་མ་ཡིན་པའི་ཕྱིར། དེས་ན།
བདེན་པར་གྲུབ་པ་གཅིག་ཏུ་མེད་པ་དེ་འདྲ་བའི་དུ་མར་མེད་པ། རང་བཞིན་གྱིས་སྐྱེ་
བ་མེད་པ་དོན་དམ་བདེན་པ་ཡིན་བྱས་པ་ལ། འདུས་མ་བྱས་ཀྱི་ནམ་མཁའ་བདེན་
པར་འཛིན་པའི་འཛིན་ཚུལ་དེ་ལ། རང་བཞིན་གྱིས་སྐྱེ་བ་ཡོད་པར་འཛིན་པའི་འཛིན་
ཚུལ་ཡོད་པར་ཐལ། རང་བཞིན་གྱིས་སྐྱེ་བ་ཡོད་པར་འཛིན་པའི་འཛིན་པ་ལྷན་སྐྱེས་
ཡོད་པ་གང་ཞིག །བདེན་འཛིན་ལྷན་སྐྱེས་ཐམས་ཅད་འཛིན་ཚུལ་རིགས་གཅིག་པའི་
ཕྱིར། དེར་ཐལ། ཆོས་ཉིད་ཐམས་ཅད་རིགས་གཅིག་ཡིན་པའི་ཕྱིར་ཏེ། ཆོས་ཀྱི་
དབྱིངས་ལ་དབྱེར་མེད་ཕྱིར། །ཞེས་པའི་སྐབས་ནས་བསྟན་པའི་རྩོད་པ་ལ། ཁྱབ་མེད་
ཀྱི་ལན་འདེབས་རིགས་པའི་ཕྱིར་ཟེར། སྙིང་པོ་རྒྱན་ལས། ལོངས་སྤྱོད་བྱེད་དུ་བདེན་
པར་འཛིན་པའི་བདེན་འཛིན་ལྷན་སྐྱེས་ཡོད་པ་བཤད་པ་མི་འཐད་པར་ཐལ། ལོངས་
སྤྱོད་བྱེད་དུ་བདེན་པར་མེད་པ་དོན་དམ་བདེན་པ་མ་ཡིན་པའི་ཕྱིར། དེར་ཐལ། དེ་ཉི་
ཚེ་བའི་སྟོང་ཉིད་ཡིན་པའི་ཕྱིར་ཏེ། དེ་བུམ་པའི་སྟེང་དུ་དོན་དམ་པ་མ་ཡིན་པའི་ཕྱིར།
མ་གྲུབ་ན། བུམ་པ་ལོངས་སྤྱོད་བྱེད་དུ་བདེན་པར་མེད་པ་དོན་དམ་བདེན་པ་ཡིན་
པར་ཐལ། མ་གྲུབ་པ་དེའི་ཕྱིར། འདོད་ན། བུམ་པ་ཡུལ་ཅན་བདེན་པར་མ་གྲུབ་པ་
- 111 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དོན་དམ་བདེན་པ་ཡིན་པར་ཐལ་ལོ། །
ཁ་ཅིག །བདེན་པའི་གཅིག་དང་བདེན་པའི་དུ་མ་གང་རུང་དང་བྲལ་བ་དེ། གཞི་
ལམ་རྣམ་གསུམ་བདེན་མེད་དུ་སྒྲུབ་པའི་རྟགས་ཡང་དག་ཡིན་ཟེར་ན། བདེན་པའི་
གཅིག་དང་བདེན་པའི་དུ་མ་གང་རུང་ཡིན་(༥༨བ)པ་མེད་པར་ཐལ། དམ་བཅའ་དེའི་
ཕྱིར། འདོད་ན། བདེན་པའི་གཅིག་ཡིན་པ་ཡོད་པར་ཐལ། བུམ་པའི་ཆོས་ཉིད་དེ་ཡིན་
པའི་ཕྱིར་ཏེ། བདེན་པ་གང་ཞིག་གཅིག་ཡིན་པའི་ཕྱིར། གཞན་ཡང་། བདེན་པའི་དུ་མ་
ཡིན་པ་ཡོད་པར་ཐལ། ཀ་བའི་ཆོས་ཉིད་དང་། བུམ་པའི་ཆོས་ཉིད་དེ། བདེན་པ་གང་
ཞིག །དུ་མ་ཡིན་པའི་ཕྱིར། ཁོ་ན་རེ། བུམ་པའི་ཆོས་ཉིད་ཆོས་ཅན། བདེན་པའི་གཅིག་
ཏུ་གྲུབ་པར་ཐལ། བདེན་པའི་གཅིག་ཡིན་པའི་ཕྱིར། ཟེར་ན་མ་ཁྱབ། འདོད་ན།
བདེན་པར་གྲུབ་པར་ཐལ་ལོ། ། །
དབུ་མ་ཐལ་བཟློག །
ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་པའི་ཚུལ་ལ་ཁ་ཅིག མྱུ་གུ་
ཆོས་ཅན། སྐྱེ་བ་དོན་བཅས་དང་ཐུག་བཅས་ཡིན་པར་ཐལ། བདག་ལས་སྐྱེས་པའི་
ཕྱིར་ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡིན་པར་ཐལ། དེ་སངས་
རྒྱས་བསྐྱངས་ཀྱི་འགྲེལ་པ་འདིའི་སྒྲས་ཟིན་གྱི་ཐལ་འགྱུར་གང་ཞིག །སྒྲུབ་བྱེད་མི་
འཕེན་པའི་ཐལ་འགྱུར་གྱིས་བདག་སྐྱེ་འགོག་མི་ནུས་པའི་ཕྱིར། འདོད་ན། འཕགས་
པ་ཡབ་སྲས་ཀྱིས་སྐྱེ་བ་དོན་བཅས་དང་ཐུག་བཅས་མི་བཞེད་པའི་གྲུབ་པའི་མཐའ་
དང་འགལ་ཞིང་། དེས་ན་ཐལ་འགྱུར་བའི་ལུགས་ལ་ཡང་སྐྱེ་བ་དོན་བཅས་དང་ཐུག་
བཅས་ཁས་མི་ལེན་ཟེར་ན། མྱུ་གུ་ལ་སོགས་རྣམས་ཀྱི་སྐྱེ་བ་འདིར་རྙེད་མི་འགྱུར་
ཞིང་། །ཞེས་སོགས་གསུངས་པ་མི་འཐད་པར་ཐལ། དཔལ་ལྡན་ཟླ་བས་ས་བོན་ལས་
- 112 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མྱུ་གུ་སྐྱེ་བ་ཞལ་གྱིས་མི་བཞེས་པའི་ཕྱིར། །
བྱས་པ་ལ་ཁོ་ན་རེ། མྱུ་གུ་སྐྱེས་ཟིན་སླར་ཡང་སྐྱེ་བར་ཐལ། དེ་སྐྱེས་ཟིན་པ་གང་
ཞིག །སྐྱེ་བའི་ཕྱིར། འདོད་ན། སྐྱེས་ཟིན་སྐྱེ་བ་ཡོད་པར་ཐལ་ལོ། །འདོད་ན། བདག་
སྐྱེ་ཡོད་པར་ཐལ་ལོ། །ཟེར་ཞིང་། ཐ་སྙད་དུ་མྱུ་གུ་སྐྱེ་བ་ཡིན་ནོ། །ཟེར་ན། ཤེས་བྱ་
ཆོས་ཅན། ཐ་སྙད་དུ་མྱུ་གུ་སྐྱེས་ཟིན་སྐྱེ་བ་ཡིན་པར་ཐལ། ཐ་སྙད་དུ་མྱུ་གུ་སྐྱེས་ཟིན་པ་
གང་ཞིག །ཐ་སྙད་དུ་མྱུ་གུ་(༥༩ན)སྐྱེ་བའི་ཕྱིར། འདོད་ན། ཐ་སྙད་དུ་སྐྱེས་ཟིན་སྐྱེ་བ་
ཡོད་པར་ཐལ་ལོ། །འདོད་ན། ཐ་སྙད་དུ་སླར་ཡང་སྐྱེ་བ་ཡོད་པར་ཐལ་ལོ། །འདོད་
ན། ཐ་སྙད་དུ་བདག་སྐྱེ་ཡོད་པར་ཐལ་ལོ། །འཇུག་པ་ལས། དངོས་པོ་བདག་ལས་བྱུང་
ཞེས་རབ་ཏུ་བརྟགས་པ་འདི། །དེ་ཉིད་དང་ནི་འཇིག་རྟེན་དུ་ཡང་རིགས་པ་མ་ཡིན་ནོ། །
ཞེས་གསུངས་པ་མི་འཐད་པར་ཐལ། འདོད་པའི་ཕྱིར། འཁོར་གསུམ་རིམ་བཞིན་ནོ། །
ཁ་ཅིག །མྱུ་གུ་ཆོས་ཅན། རང་རྒྱུ་ལས་སྐྱེ་བ་དོན་མེད་པར་ཐལ། རང་རྒྱུའི་དུས་
སུ་གྲུབ་ཟིན་པའི་ཕྱིར། མ་ཁྱབ་ན། ཐུག་མེད་དུ་སྐྱེ་བར་ཐལ། རང་གི་རྒྱུའི་དུས་སུ་
གྲུབ་ཟིན་སླར་ཡང་སྐྱེ་བའི་ཕྱིར། ཞེས་པའི་ཐལ་འགྱུར་འདི། སངས་རྒྱས་བསྐྱངས་ཀྱི་
འགྲེལ་པའི་དངོས་བསྟན་གྱི་ཐལ་འགྱུར་ཡིན་ནོ། །ཟེར་ན། མྱུ་གུ་ཆོས་ཅན། རང་རྒྱུ་
ལས་སྐྱེ་བ་དོན་མེད་པར་ཐལ། རང་རྒྱུའི་དུས་སུ་གྲུབ་ཟིན་ཡོད་པའི་ཕྱིར། ། ཞེས་
པའི་ཐལ་འགྱུར་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་དངོས་པོ་
བདག་གི་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་ལ་དགོས་པ་མེད་དོ། །ཞེས་པའི་
སངས་རྒྱས་བསྐྱངས་ཀྱི་འགྲེལ་ངག་དང་པོ་འདིའི་དངོས་བསྟན་གྱི་ཐལ་འགྱུར་ཡིན་
པའི་ཕྱིར། རྟགས་ཁས། འདོད་ན། སྨྱུ་གུ་ཆོས་ཅན། རང་རྒྱུ་ལས་སྐྱེ་བ་དོན་མེད་
པར་ཐལ། རང་རྒྱུའི་དུས་སུ་གྲུབ་ཟིན་པ་ཡོད་པའི་ཕྱིར། འཁོར་གསུམ།
ཁ་ཅིག །སྨྱུ་གུ་ཆོས་ཅན། ས་བོན་ལས་སྐྱེ་བ་དོན་མེད་པར་ཐལ། དེའི་དུས་སུ་གྲུབ་
- 113 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཟིན་པ་ཡོད་པའི་ཕྱིར། མ་ཁྱབ་ན། ཐུག་མེད་དུ་སྐྱེ་བར་ཐལ། ས་བོན་གྱི་དུས་སུ་གྲུབ་
ཟིན་ས་བོན་ལས་སྐྱེ་བའི་ཕྱིར་ཞེས་པ་འགྲེལ་པའི་དོན་ཡིན་ཟེར་ན། འོ་ན། ཐལ་
འགྱུར་དང་པོ་དེ་ཆོས་ཅན། ཁྱོད་ཀྱི་རྟགས་ཚད་མས་གྲུབ་པར་ཐལ། ཁྱོད་འགྲེལ་ངག་
དང་པོའི་དངོས་བསྟན་གྱི་ཐལ་འགྱུར་ཡིན་པའི་ཕྱིར། རྟགས་ཁས། འདོད་ན། སྨྱུ་གུ་ཆོས་
ཅན་(༥༩བ)ས་བོན་ལས་སྐྱེ་བ་དོན་མེད་པར་ཐལ། ས་བོན་གྱི་དུས་སུ་གྲུབ་ཟིན་ཡོད་པའི་
ཕྱིར། ཁ་ཅིག །མྱུ་གུ་ཆོས་ཅན། སླར་ཡང་སྐྱེ་བ་དོན་མེད་དང་ཐུག་མེད་ཡིན་པར་ཐལ།
བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་དེ་དེའི་དངོས་བསྟན་གྱི་ཐལ་འགྱུར་
ཡིན་ཟེར་ན། དངོས་པོ་བདག་གི་བདག་ཉིད་དུ་ཡོད་པ་རྣམས་ཞེས་པའི་བདག་ཉིད་དེ་
བདག་སྐྱེ་ལ་བྱེད་རིགས་པར་ཐལ། འདོད་པའི་ཕྱིར། འདོད་ན། འགྲེལ་ངག་དེས་
བདག་སྐྱེ་འགོག་པའི་གཞན་གྲགས་ཀྱི་རྟགས་མ་བསྟན་པར་ཐལ་ལོ། །འདོད་མི་ནུས་
ཏེ། རྗེ་ཡབ་སྲས་ཀྱི་བཞེད་པ་དང་འགལ་བའི་ཕྱིར། ད་
ཡང་ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་ཚུལ་ལ། ཁ་ཅིག །
ཤེས་རབ་སྒྲོན་མེ་ལས། དེ་ནི་རིགས་པ་མ་ཡིན་ཏེ། གཏན་ཚིགས་དང་དཔེ་མ་བརྗོད་
པའི་ཕྱིར། ཞེས་པའི་དོན་ལ་སངས་རྒྱས་བསྐྱངས་ཀྱི་འགྲེལ་བ་དེ་མི་འཐད་པར་ཐལ།
དེས་བདག་སྐྱེ་འགོག་བྱེད་ཀྱི་གཏན་ཚིགས་དང་དཔེ་ཡང་དག་མ་བརྗོད་པའི་ཕྱིར་
དང་། དམ་བཅའ་ལ་གཞན་གྱིས་སྨྲས་པའི་ཉེས་པ་མ་བསལ་བའི་ཕྱིར་དང་། རྒོལ་བ་
གཞན་གྱིས་གླགས་ཡོད་པའི་ཕྱིར། གླགས་ཇི་ལྟར་ཡོད་ན། མྱུ་གུ་ཆོས་ཅན། སླར་ཡང་
སྐྱེ་བ་དོན་མེད་དང་ཐུག་མེད་ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་
འགྱུར་འདི་སྒྲུབ་བྱེད་འཕེན་པའི་ཐལ་འགྱུར་ཡིན་པར་ཐལ། འདི་སངས་རྒྱས་བསྐྱངས་
ཀྱི་འགྲེལ་པ་འདིའི་དངོས་བསྟན་གྱི་བདག་སྐྱེ་འགོག་པའི་ཐལ་འགྱུར་གང་ཞིག །སྒྲུབ་
བྱེད་མི་འཕེན་པའི་ཐལ་འགྱུར་གྱིས་བདག་སྐྱེ་འགོག་མི་ནུས་པའི་ཕྱིར། འདོད་ན།
- 114 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སླར་ཡང་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་
རྟགས་ཡང་དག་ཏུ་ཁས་ལེན་དགོས་ལ། དེ་ལྟར་ན་སྐྱེ་བ་དོན་བཅས་དང་ཐུག་བཅས་
མི་བཞེད་པའི་འཕགས་པ་ཡབ་སྲས་ཀྱི་གྲུབ་མཐའ་དང་འགལ་ལོ། །(༦༠ན)འོ་ན་
གཞན་རྣམས་དེ་ལྟར་ཡིན་མོད། གཞན་སྐྱེ་འཕེན་ཚུལ་ཇི་ལྟར་ཡིན་ཞེ་ན། མྱུ་གུ་ཆོས་
ཅན། གཞན་ལས་སྐྱེ་བར་ཐལ། སྐྱེ་བ་དོན་བཅས་དང་ཐུག་བཅས་ཡིན་པའི་ཕྱིར།
བདག་ལས་སྐྱེ་བ་དངོས་སུ་འགོག་པའི་ཕྱིར། ཞེས་པ་འདི་ལེགས་ལྡན་འབྱེད་ཀྱི་འགྲེལ་
པའི་དགོངས་པ་ཡིན་ཟེར་ན། ལེགས་ལྡན་འབྱེད་དེས་སླར་ཡང་སྐྱེ་བ་དོན་བཅས་
དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་སུ་ཁས་ལེན་པར་ཐལ།
སླར་ཡང་སྐྱེ་བ་དོན་བཅས་དང་ཐུག་བཅས་མི་བཞེད་པའི་འཕགས་པ་ཡབ་སྲས་ཀྱི་
གྲུབ་མཐའ་དང་འགལ་ལོ་ཞེས་པའི་ལུང་དང་འགལ་བ་ཙམ་བསྟན་པའི་སྒོ་ནས་
འགོག་མི་རིགས་ལ། དེ་ལྟར་འགོག་རིགས་པ་ན། རྟགས་ཆོས་སོ་སོར་མ་གྲུབ་པ་དང་།
ཁྱབ་པ་འགལ་བ་ལ་སོགས་པའི་གནོད་བྱེད་མཐའ་ཡས་པ་བསྟན་པའི་སྒོ་ནས་འགོག་
རིགས་པའི་ཕྱིར། །
གཞན་ཡང་། ལེགས་ལྡན་འབྱེད་དེས། མྱུ་གུ་སླར་ཡང་སྐྱེ་བ་དོན་བཅས་དང་ཐུག་
བཅས་སུ་ཁས་ལེན་པའི་གང་ཟག་ལ། མྱུ་གུ་ཆོས་ཅན། གཞན་ལས་སྐྱེ་བར་ཐལ།
བདག་ལས་མི་སྐྱེ་བའི་ཕྱིར། ཞེས་པའི་གནོད་བྱེད་འཕང་བར་ཐལ། དེས་དེ་འདྲ་བའི་
གང་ཟག་ལ། མྱུ་གུ་ཆོས་ཅན། གཞན་ལས་སྐྱེ་བར་ཐལ། སླར་ཡང་སྐྱེ་བ་དོན་བཅས་
དང་ཐུག་བཅས་ཡིན་པའི་ཕྱིར། ཞེས་པའི་གནོད་བྱེད་དེ་འཕང་པའི་ཕྱིར། འདོད་ན།
ལེགས་ལྡན་འབྱེད་དེ་རིགས་པ་སྨྲ་བ་མ་ཡིན་པར་ཐལ། དེས་གཞན་སྐྱེ་ཁས་མི་ལེན་
པའི་ཕྱིར། དེར་ཐལ། དེས་མྱུ་གུ་གཞན་ལས་སྐྱེ་བར་ཁས་མི་ལེན་པའི་ཕྱིར། དེར་ཐལ།
དེས་མྱུ་གུ་གཞན་ལས་སྐྱེ་བར་ཐལ། སླར་ཡང་སྐྱེ་བ་དོན་བཅས་དང་ཐུག་བཅས་ཡིན།
- 115 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བདག་ལས་སྐྱེ་བ་དངོས་སུ་བཀག་པའི་ཕྱིར། ཞེས་པའི་གསལ་བ་ཚད་མས་འཕང་
བའི་ཕྱིར། རྟགས་ཁས། འདོད་མི་ནུས་ཏེ། རང་རྒྱུད་པས་གཞན་སྐྱེ་ཁས་ལེན་པའི་ཕྱིར་
ཏེ། དོན་དམ་པར་སྐྱེ་བ་མེད་ཅིང་། ཐ་སྙད་དུ་(༦༠བ)གཞན་སྐྱེ་ཁས་ལེན་པའི་རང་རྒྱུད་པ་
ཡོད་པའི་ཕྱིར། དེར་ཐལ། འཇུག་འགྲེལ་ལས་། དོན་དམ་པར་སྐྱེ་བ་མེད་པ། བདག་
དང་གཞན་ལས་སྐྱེ་བ་དགག་པ་ལ་རག་ལས་མོད་ཅེས་གསུངས་པའི་ཕྱིར། ལན་གྱི་ཐབས་
མེད་དོ། །
ཁོ་ན་རེ། རང་རྒྱུད་པ་ཡིན་ན། གཞན་སྐྱེ་ཁས་ལེན་པའི་གང་ཟག་ཡིན་དགོས་
པར་ཐལ། སློབ་དཔོན་ལེགས་ལྡན་འབྱེད་དེ་གཞན་སྐྱེ་ཁས་ལེན་པའི་གང་ཟག་ཡིན་
པའི་ཕྱིར། འདོད་ན་སྤྱན་རས་གཟིགས་བརྟུལ་ཞུགས་ཆོས་ཅན། དེར་ཐལ། དེའི་ཕྱིར།
འདོད་མི་ནུས་ཏེ། དེས་གཞན་སྐྱེ་ཁས་ལེན་པ་སྟོང་ཐུན་ཆེན་མོ་ལས་བཤད་པའི་ཕྱིར།
ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་ཚུལ་ཁ་ཅིག །སངས་རྒྱས་བསྐྱངས་
ཀྱི་འགྲེལ་པ་དེ་མི་འཐད་དེ། དེས་བདག་སྐྱེ་འགོག་པའི་གཏན་ཚིགས་དང་དཔེ་གང་
ཡང་མ་བརྗོད་པའི་ཕྱིར་དང་། དམ་བཅའ་ལ་གཞན་གྱིས་སྨྲས་པའི་ཉེས་པ་མ་བསལ་
བའི་ཕྱིར་དང་། རྒོལ་བ་གཞན་ གྱིས་གླགས་ཡོད་པའི་ཕྱིར། གླགས་ཇི་ལྟར་ཡོད་ན།
སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་
དག་ཡིན་པར་ཐལ། འགྱུར་བའི་ཕྱིར་ཞེས་པའི་ཚིག་སྔ་ཕྱི་གཉིས་པོ་དེ། བཟློག་པ་
འཕེན་པའི་ཚིག་ཡིན་པའི་ཕྱིར། རྟགས་ཁས། འདོད་ན། དངོས་ཟིན་གྱི་རྟགས་སྐྱེ་བ་
དོན་མེད་དང་ཐུག་མེད་ལས་བཟློག་ནས་སྐྱེ་བ་དོན་བཅས་དང་ཐུག་བཅས་དངོས་པོ་
བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཡིན་པ་བཞིན་དུ། དངོས་པོ་རྣམས་
བདག་ལས་སྐྱེ་བ་མེད་དེ། ཞེས་པའི་བསྒྲུབ་བྱ་ཡང་ཟློག་སྟེ། དངོས་ཟིན་གྱི་རྟགས་
བཟློག་པ་གང་ཞིག་རྒྱུ་མཚན་མཚུངས་པའི་ཕྱིར། འདོད་ན། དངོས་པོ་རྣམས་བདག་སྐྱེ་
- 116 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
རྣམ་པར་བཅད་ཙམ་མ་ཡིན་པའི་སྐྱེ་བ་དེ་དངོས་པོ་རྣམས་བདག་ལས་མི་སྐྱེ་བར་སྒྲུབ་
པའི་བསྒྲུབ་བྱ་ཡང་དག་ཡིན་པར་ཐལ། དངོས་ཟིན་གྱི་བསྒྲུབ་བྱ་(༦༡ན)བཟློག་པ་
གང་ཞིག །དངོས་པོ་རྣམས་བདག་ལས་སྐྱེ་བ་ཡོད་པ་དེ་དེའི་བསྒྲུབ་བྱ་མ་ཡིན་པའི་
ཕྱིར། འདོད་ན། དངོས་པོ་རྣམས་གཞན་ལས་སྐྱེ་བར་ཐལ། འདོད་པའི་ཕྱིར། འདོད་
ན། སངས་རྒྱས་བསྐྱངས་ཁྱོད་བདག་སྐྱེ་དང་གཞན་སྐྱེ་ཁས་མི་ལེན་པ་དང་སླར་ཡང་སྐྱེ་
བ་དོན་བཅས་དང་ཐུག་བཅས་མི་བཞེད་པ་དང་འགལ་ལོ། །ཞེས་ཟེར་རོ། ། ་
ལེགས་ལྡན་འབྱེད་དེས་སློབ་དཔོན་སངས་རྒྱས་བསྐྱངས་གཞན་སྐྱེ་ཁས་མི་ལེན་
པར་འདོད་པར་ཐལ། ལེགས་ལྡན་འབྱེད་ཀྱིས་སངས་རྒྱས་བསྐྱངས་འགོག་ཚུལ་འཐད་
པའི་ཕྱིར། འདོད་མི་ནུས་ཏེ། དེས་དེ་ཁས་ལེན་པར་འདོད་པའི་ཕྱིར་ཏེ། ལེགས་ལྡན་
གྱིས། སངས་རྒྱས་བསྐྱངས་ཀྱི་ས་སྨྱུག་རང་བཞིན་གྱིས་གྲུབ་པའི་གཞན་དུ་ཁས་ལེན་
པར་འདོད་པའི་ཕྱིར་ཏེ། ལེགས་ལྡན་འབྱེད་དེས། རང་ཉིད་དང་སངས་རྒྱས་བསྐྱངས་
གཉིས་ལྟ་བ་མཐུན་པར་འདོད་པའི་ཕྱིར། །
གཞན་ཡང་། ལེགས་ལྡན་དེས། སངས་རྒྱས་བསྐྱངས་ཀྱིས་གཞན་སྐྱེ་ཁས་ལེན་
པར་འདོད་པར་ཐལ། དེས་རང་རྒྱུད་ཀྱི་རྟགས་ཁས་ལེན་པར་འདོད་པའི་ཕྱིར་ཏེ། དྲང་
ངེས་རྣམ་འབྱེད་ལས། ལེགས་ལྡན་ལ་ཡང་སངས་རྒྱས་བསྐྱངས་དང་རང་ཉིད་ལ་རང་
རྒྱུད་ཁས་ལེན་མི་ལེན་མི་མཐུན་སྙམ་པ་མི་འདུག་གི་ཁས་ལེན་པ་འོས་མེད་དུ་བྱས་
པའི་ལུགས་སུ་སྣང་ཡང་ཞེས་བཤད་པའི་ཕྱིར། །
ལེགས་ལྡན་གྱིས། སངས་རྒྱས་བསྐྱངས་ཀྱི་འགྲེལ་བ་དེས། བདག་སྐྱེ་འགོག་
པའི་གཏན་ཚིགས་དང་དཔེ་མ་བསྟན་པར་འདོད་པར་ཐལ། དེས་སྐྱེ་བ་དོན་བཅས་
དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་རྟགས་ཡང་དག་ཏུ་མ་བསྟན་
པར་འདོད་པའི་ཕྱིར་ཏེ། སངས་རྒྱས་བསྐྱངས་ཀྱི་འགྲེལ་པའི་འགྱུར་བའི་ཕྱིར་ཞེས་
-117 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཚིག་སྔ་ཕྱི་གཉིས་པོ་བཟློག་པ་འཕེན་པའི་ཚིག་ཏུ་ཁས་ལེན་པའི་ཕྱིར། རང་རྒྱུད་
ཁས་མི་ལེན་པའི་རྒྱུ་མཚན་ལ་སྟོང་ཐུན་ཆེན་མོ་ལས། (༦༡བ)རང་གི་མཚན་ཉིད་ཀྱིས་
གྲུབ་པའི་གཞལ་བྱ་ལ་འཁྲུལ་བའི་ཚད་མའི་རྙེད་དོན་ཡིན་པའི་ཕྱིར། སྔ་རྒོལ་དང་ཕྱི་
རྒོལ་གཉིས་ཀའི་ལུགས་ལ་མཐུན་སྣང་དུ་གྲུབ་པའི་ཆོས་ཅན་གྱི་སྟེང་དུ་སྔ་རྒོལ་གང་ལ་
དཔག་འདོད་ཞུགས་པའི་བསྒྲུབ་བྱ་སྒྲུབ་བྱེད་ཀྱི་རྟགས་སུ་བཀོད་པ་རང་རྒྱུད་ཀྱི་དོན་
ཡིན་ཞེས་གསུངས། །
ཆོས་ཅན་མཐུན་སྣང་བ།
མ་
སེམས་ཙམ་པས། གྲངས་ཅན་གྱི་ངོར་སྒྲ་མི་རྟག་པར་སྒྲུབ་པ་ལ་བྱས་པ་རྟགས་
སུ་བཀོད་པའི་ཚེ་ན་བྱས་པ་ཆོས་ཅན། སྒྲ་མི་རྟག་པར་སྒྲུབ་པའི་རང་རྒྱུད་ཀྱི་རྟགས་
ཡིན་པར་ཐལ། མཚན་ཉིད་དེའི་ཕྱིར། དེར་ཐལ། སེམས་ཙམ་པ་དང་། གྲངས་ཅན་པ་
གཉིས་ཀའི་ལུགས་ལ། སྒྲ་དེ་རང་གི་མཚན་ཉིད་ཀྱིས་གྲུབ་པའི་གཞལ་བྱ་ལ་མ་འཁྲུལ་
བའི་ཚད་མའི་རྙེད་དོན་ཡིན་པར་མཐུན་སྣང་དུ་གྲུབ་པའི་ཕྱིར་ཏེ། དེ་གཉིས་ཀ་སྒྲ་རང་
གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། ལོ་
ཁ་ཅིག །སྒྲ་བྱས་མི་རྟག་གསུམ་ཚད་མས་གྲུབ་ཚུལ་སྔ་རྒོལ་ཕྱི་རྒོལ་གཉིས་ཀའི་
ལུགས་ལ་མཐུན་སྣང་དུ་གྲུབ་ཅིང་། བྱས་པ་མི་རྟག་པར་སྒྲུབ་པའི་རྟགས་ཡང་དག་
ཡིན་པ་དེ། དེ་སྒྲུབ་ཀྱི་རང་རྒྱུད་ཀྱི་རྟགས་ཡང་དག་ཡིན་པའི་དོན་ཡིན་ཞེས་ཟེར་རོ། །
ཤེས་བྱ་ཆོས་ཅན། རང་རྒྱུད་ཀྱི་རྟགས་ཡང་དག་ཡོད་པར་ཐལ། རྟགས་ཆོས་དོན་
གསུམ་སྔ་རྒོལ་ཕྱི་རྒོལ་གཉིས་ཀ་ལ་མཐུན་སྣང་དུ་གྲུབ་པའི་རྟགས་ཡང་དག་ཡོད་པའི་
ཕྱིར། ཁྱབ་པ་ཁས། རྟགས་གྲུབ་སྟེ། ཐལ་འགྱུར་བ་ནང་ཕན་ཚུན་དུ་རྟགས་ཡང་དག་
བཀོད་པ་གཅིག་ཡོད་པའི་ཕྱིར།།
- 118 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁ་ཅིག །ཐལ་འགྱུར་བ་དང་དངོས་སྨྲ་བ་གཉིས་ལ་ཆོས་ཅན་ཚད་མས་གྲུབ་ཚུལ་
ལ་མཐུན་སྣང་བ་མེད་དེ། དངོས་སྨྲ་བས་ཆོས་དེ་ལ་ཚད་མ་མ་ཡིན་ན། ཆོས་དེ་ལ་མ་
འཁྲུལ་བའི་ཚད་མ་ཡིན་པས་ཁྱབ་པ་ཁས་ལེན། ཐལ་འགྱུར་བས་དེ་ལྟར་ཁས་མི་ལེན་
པའི་ཕྱིར། དང་པོ་གྲུབ་སྟེ། དེས་ཆོས་དེ་ལ་ཚད་མ་ཡིན་ན། རང་ངོས་ནས་གྲུབ་
(༦༢ན)པའི་ཆོས་དེ་ལ་ཚད་མ་ཡིན་དགོས་པར་ཁས་ལེན་པའི་ཕྱིར་ཟེར་ན། དངོས་སྨྲ་
བ་གཞིར་བཞག་ལ། ཐལ་འགྱུར་བའི་རྒྱུད་ཀྱི་གཟུགས་འཛིན་དབང་པོའི་མངོན་སུམ་
ཆོས་ཅན། གཟུགས་རང་གི་མཚན་ཉིད་ཀྱིས་གྲུབ་པ་ལ་ཚད་མ་ཡིན་པར་ཐལ། གཟུགས་
ལ་ཚད་མ་ཡིན་པའི་ཕྱིར། ཁྱབ་པ་ཁས། འདོད་ན། ཐལ་འགྱུར་བ་དེས་གཟུགས་རང་
གི་མཚན་ཉིད་ཀྱིས་གྲུབ་པར་ཚད་མས་ངེས་པའི་གང་ཟག་ཡིན་པར་ཐལ། འདོད་པའི་
ཕྱིར། འདོད་མི་ནུས་ཏེ། དེས་དེ་རང་གི་མཚན་ཉིད་ཀྱིས་མ་གྲུབ་པར་བདེན་ཞེན་གྱིས་
འདོད་པའི་གང་ཟག་ཡིན་པའི་ཕྱིར། །
བྱས་པ་ལ་ཁོ་ན་རེ། ཐལ་འགྱུར་བའི་རྒྱུད་ཀྱི་གཟུགས་འཛིན་དབང་པོའི་མངོན་
སུམ་ཆོས་ཅན། ཁྱོད་གཟུགས་རང་གི་མཚན་ཉིད་ཀྱིས་གྲུབ་པ་ལ་ཚད་མ་ཡིན་པར་ཐལ།
ཁྱོད་རང་ལ་གཟུགས་རང་གི་མཚན་ཉིད་ཀྱིས་གྲུབ་པར་སྣང་བ་སྣང་བ་ལྟར་དུ་གྲུབ་
པའི་ཚད་མ་ཡིན་པའི་ཕྱིར་ཏེ། ཁྱོད་ལ་གཟུགས་རང་གི་མཚན་ཉིད་ཀྱིས་གྲུབ་པར་སྣང་
བ་གང་ཞིག །ཁྱོད་ལ་སྣང་བ་སྣང་བ་ལྟར་དུ་གྲུབ་པ་ལ་ཚད་མ་ཡིན་པའི་ཕྱིར། དང་པོ་
གྲུབ་སྟེ། ཁྱོད་ལ་གཟུགས་རྟོག་པས་བཏགས་ཙམ་མ་ཡིན་པར་སྣང་བའི་ཕྱིར་ཏེ། ཁྱོད་
ལ་གཟུགས་ཡོད་པར་སྣང་བ་གང་ཞིག །ཁྱོད་ལ་གཟུགས་རྟོག་བཏགས་སུ་མི་སྣང་
བའི་ཕྱིར། དང་པོ་དེར་ཐལ། དེ་ལ་གཟུགས་སྣང་བའི་ཕྱིར། རྩ་རྟགས་གཉིས་པ་
དེར་ཐལ། ཁྱོད་གཟུགས་དེ་ལ་མ་འཁྲུལ་བའི་ཚད་མ་ཡིན་པའི་ཕྱིར། ཁྱབ་སྟེ། རྟོག་
པར་གྱུར་པའི་ཚད་མ་ཡིན་ན། རང་གི་ཞེན་ས་ཞེན་པ་ལྟར་གྲུབ་པ་ལ་ཚད་མ་ཡིན་
- 119 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དགོས་པའི་ཕྱིར། ཟེར་ན། སྒྲ་འཛིན་དབང་པོའི་མངོན་སུམ་ཆོས་ཅན། ཁྱོད་སྒྲ་མི་རྟག་
པ་ལ་ཚད་མ་ཡིན་པར་ཐལ། ཁྱོད་རང་ལ་སྒྲ་མི་རྟག་པར་སྣང་བ་སྣང་བ་ལྟར་དུ་གྲུབ་
པ་ལ་ཚད་མ་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། ཁྱོད་ལ་(༦༢བ)སྒྲ་མི་རྟག་
པར་སྣང་བ་གང་ཞིག །ཁྱོད་རང་ལ་སྣང་བ་སྣང་བ་ལྟར་གྲུབ་པ་ལ་ཚད་མ་ཡིན་པའི་
ཕྱིར། དང་པོ་དེར་ཐལ། དེ་ལ་སྒྲ་སྣང་བའི་ཕྱིར། གཉིས་པ་དེར་ཐལ། ཁྱོད་རྟོག་མེད་
མ་འཁྲུལ་བའི་ཤེས་པ་ཡིན་པའི་ཕྱིར། འཁོར་གསུམ། །
ཁ་ཅིག །དངོས་སྨྲ་དང་ཐལ་འགྱུར་བ་གཉིས་ལ་ཆོས་ཅན་ཚད་མས་གྲུབ་ཚུལ་
མཐུན་སྣང་བ་མེད་དེ། དངོས་སྨྲ་བས་ཆོས་དེ་ལ་ཚད་མ་ཡིན་ན། རང་གི་མཚན་ཉིད་
ཀྱིས་གྲུབ་པའི་ཆོས་དེ་ལ་ཚད་མ་ཡིན་པས་ཁྱབ་པ་ཁས་ལེན། ཐལ་འགྱུར་བས་དེ་ལྟར་
ཁས་མི་ལེན་པའི་ཕྱིར། ཟེར་ན། དངོས་སྨྲ་བ་གཞིར་བཞག་ལ། ཀུན་བརྟགས་འཇལ་
བའི་ཚད་མ་ཆོས་ཅན། རང་གི་མཚན་གྱིས་གྲུབ་པའི་ཀུན་བརྟགས་ལ་ཚད་མ་ཡིན་
པར་ཐལ། ཀུན་བརྟགས་ལ་ཚད་མ་ཡིན་པའི་ཕྱིར། འདོད་ན། དེ་རང་གི་མཚན་ཉིད་
ཀྱིས་གྲུབ་པར་ཐལ་ལོ། ། །
རང་ལུགས་ནི། དེ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་དེ། །
དངོས་སྨྲ་བས་ཆོས་དེ་ལ་ཚད་མ་ཡིན་ན། རང་ངོས་ནས་གྲུབ་པའི་ཆོས་དེ་ལ་ཚད་མ་
ཡིན་པའི་ཁྱབ་པ་ཁས་ལེན། ཐལ་འགྱུར་བས་ཆོས་དེ་ལ་ཚད་མ་ཡིན་ན། རང་ངོས་ནས་
མ་གྲུབ་པའི་ཆོས་དེ་ལ་ཚད་མ་ཡིན་པས་ཁྱབ་པ་ཁས་ལེན་པའི་ཕྱིར། །
ཁ་ཅིག །ཐལ་རང་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་
དེ། ཐལ་འགྱུར་བས་གཟུགས་འཛིན་མངོན་སུམ་དེ་ལ་འཁྲུལ་ཤེས་སུ་ཁས་ལེན། རང་
རྒྱུད་པས་དེ་དེ་ལ་མ་འཁྲུལ་བའི་ཤེས་པར་ཁས་ལེན་པའི་ཕྱིར། ཟེར་ན། ཐལ་འགྱུར་
བ་དང༌། སེམས་ཙམ་རྣམ་རྫུན་པ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་
- 120 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བ་གཅིག་ཡོད་པར་ཐལ། དེ་གཉིས་ཀས་གཟུགས་འཛིན་མངོན་སུམ་འཁྲུལ་ཤེས་སུ་
ཁས་ལེན་པའི་ཕྱིར། འཁོར་གསུམ། །
ཁ་ཅིག །སེམས་ཙམ་པས་གཟུགས་འཛིན་མངོན་སུམ་གཟུགས་ལ་འཁྲུལ་ཤེས་
སུ་ཁས་ལེན་ཟེར་ན། (༦༣ན)དེ་མི་འཐད་པར་ཐལ། དེ་དེ་ལ་མ་འཁྲུལ་བའི་ཤེས་པར་
ཁས་ལེན་པའི་ཕྱིར་ཏེ། དེ་དེ་ལ་ཚད་མར་ཁས་ལེན་པའི་ཕྱིར། ཁྱབ་སྟེ། དྲང་ངེས་རྣམ་
འབྱེད་ལས། ཡོད་པ་གང་ཡིན་རང་གི་ངོ་བོས་ཡོད་པའི་ལུགས་ལ། རང་མཚན་
སྣང་བ་ལ་ལྟོས་ཏེ་འཁྲུལ་པར་སོང་ན། ཞེས་སོགས་གསུངས་པའི་ཕྱིར། །
ཁ་ཅིག །ཐལ་འགྱུར་བ་དང་། སེམས་ཙམ་པ་གཉིས་ལ་ཆོས་ཅན་ཚད་མས་གྲུབ་
ཚུལ་མཐུན་སྣང་མེད་ཀྱང་། སངས་རྒྱས་པས། གྲངས་ཅན་གྱི་ངོར་བྱས་པ་སྒྲ་མི་རྟག་
པའི་སྒྲུབ་པའི་རྟགས་སུ་དངོས་སུ་བཀོད་པའི་ཚེ་ན། སངས་རྒྱས་པ་དང་། གྲངས་ཅན་
པ་གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་ཡོད་ཟེར་ན། དེ་མེད་པར་ཐལ།
དེའི་ཚེ་ན་སངས་རྒྱས་པས་སྒྲ་རང་གི་མཚན་ཉིད་ཀྱིས་མ་གྲུབ་པར་ཁས་ལེན། གྲངས་
ཅན་གྱིས་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། དང་པོ་མ་གྲུབ་ན།
སངས་རྒྱས་པ་ཆོས་ཅན། སྒྲ་རང་གི་མཚན་ཉིད་ཀྱིས་མ་གྲུབ་པར་ཁས་ལེན་པར་ཐལ།
ཐལ་འགྱུར་བ་ཡིན་པའི་ཕྱིར། དེ་
ཁ་ཅིག །གྲུབ་མཐའ་སྨྲ་བའི་གང་ཟག་གང་ཞིག །དཀོན་མཆོག་གསུམ་ལ་སྐྱབས་
སུ་འགྲོ་ཞིང་གང་ཟག་གི་བདག་མེད་རྟོགས་པའི་ལྟ་བ་ཁས་ལེན་པ་དེ། སངས་རྒྱས་པའི་
གྲུབ་མཐའ་སྨྲ་བའི་མཚན་ཉིད། ཟེར་ན། ཤེས་བྱ་ཆོས་ཅན། སངས་རྒྱས་པའི་གྲུབ་
མཐའ་སྨྲ་བའི་གང་ཟག་ཡིན་ན། གང་ཟག་གི་བདག་མེད་ཁས་ལེན་པས་ཁྱབ་པར་ཐལ།
དེ་ཡིན་ན་གང་ཟག་གི་བདག་མེད་རྟོགས་པའི་ལྟ་བ་ཁས་ལེན་པའི་ཁྱབ་པའི་ཕྱིར།
འདོད་ན། དེ་ཡིན་ན། ཉེར་ལེན་གྱི་ཕུང་པོའི་སྟེང་དུ་གང་ཟག་གི་བདག་མེད་ཁས་ལེན་
- 121 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཁྱབ་པར་ཐལ། འདོད་པའི་ཕྱིར། འདོད་ན། ཉེར་ལེན་གྱི་ཕུང་པོ་ཆོས་ཅན། རྟེན་
འབྲེལ་མ་ཡིན་པར་ཐལ། གང་ཟག་གི་བདག་ཡིན་པའི་ཕྱིར། ཞེས་པའི་ཐལ་འགྱུར་
སྒྲུབ་བྱེད་འཕེན་པའི་ཐལ་(༦༣བ)འགྱུར་ཡང་དག་ཏུ་སོང་བའི་སངས་རྒྱས་པ་ཆོས་
ཅན། དེར་ཐལ། དེའི་ཕྱིར། དེར་ཐལ། དེ་འདྲ་བའི་སངས་རྒྱས་པ་ཡོད་པའི་ཕྱིར་ཏེ།
དེ་འདྲ་བའི་གང་ཟག་ཅིག་ཡོད་པའི་ཕྱིར། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར།
ཡང་ཁ་ཅིག །རང་རྒྱུད་པ་ཆོས་ཅན། གང་ཟག་གི་བདག་ཁས་མི་ལེན་པར་ཐལ།
སངས་རྒྱས་པ་ཡིན་པའི་ཕྱིར། ཁྱབ་པ་ཁས། འདོད་ན། སྟོང་ཐུན་ཆེན་མོ་ལས། རང་
རྒྱུད་པ་མན་ཆད་རང་སྡེ་མཐའ་དག་གིས་གང་ཟག་གི་བདག་མེད་མཚན་ཉིད་ཚང་བ་
ཚད་མས་རྟོགས་པ་ལྟ་ཞོག །གྲུབ་མཐའ་ལ་བློ་ཁ་མ་ཕྱོགས་པའི་སྐྱེ་བོ་ཐ་མལ་པ་དག་
ལ་ཡོད་པའི་གང་ཟག་གི་བདག་འཛིན་ལྷན་སྐྱེས་ཀྱི་ཞེན་ཡུལ་སུན་མ་ཕྱུང་བར་རང་སྡེ་
འདི་དག་ལ་ཡང་ཡོད་པའི་སྟེང་དུ། རང་སྡེ་འདི་དག་གང་ཟག་གི་བདག་འཛིན་ཀུན་
བརྟགས་ཀྱིས་སྒྲོ་བཏགས་པའི་གང་ཟག་གི་བདག་རང་ལུགས་ལ་དམ་འཅའ་བས།
ཞེས་སོགས་གསུངས་པ་མི་འཐད་པར་ཐལ། འདོད་པའི་ཕྱིར། །
གཞན་ཡང་། རང་རྒྱུད་པས་བདེན་གྲུབ་ཁས་མི་ལེན་པར་ཐལ། དེས་གང་ཟག་
གི་བདག་ཁས་མི་ལེན་པའི་ཕྱིར། འདོད་ན། དེས་བདེན་མེད་ཁས་ལེན་པར་ཐལ།
འདོད་པའི་ཕྱིར། འདོད་ན། དེ་གཞན་དབང་བདེན་མེད་དུ་ཁས་ལེན་པར་ཐལ། འདོད་
པའི་ཕྱིར། འདོད་ན། རང་རྒྱུད་པའི་འདོད་པ་ལྟར་གྱི་གཞན་དབང་བདེན་མེད་དུ་ཁས་
ལེན་ན། གཞན་དབང་བདེན་མེད་དུ་ཁས་ལེན་པས་ཁྱབ་པར་ཐལ། འདོད་པའི་ཕྱིར།
འདོད་ན། རང་རྒྱུད་པའི་འདོད་པ་ལྟར་གྱི་གཞན་དབང་བདེན་མེད་དུ་རྟོགས་ན། གཞན་
དབང་བདེན་མེད་དུ་རྟོགས་པའི་ཁྱབ་པར་ཐལ། འདོད་པའི་ཕྱིར། འདོད་ན། རང་རྒྱུད་
པ་ཆོས་ཅན། དེར་ཐལ། དེའི་ཕྱིར། རྟགས་སླ། །
- 122 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གཞན་ཡང་། གང་ཟག་རང་སྐྱ་ཐུབ་པའི་རྫས་ཡོད་ཀྱིས་སྟོང་པའི་སྟོང་ཉིད་དངོས་
བསྟན་གྱི་གཙོ་བོར་བྱས་ནས་སྟོན་པའི་འཁོར་ལོ་བར་བའི་མདོ་ཆོས་ཅན། (༦༤ན)
གང་ཟག་གི་བདག་མེད་བསྟན་བྱའི་གཙོ་བོར་བྱེད་པར་ཐལ། རང་རྒྱུད་པའི་འདོད་པ་
ལྟར་གྱི་གང་ཟག་གི་བདག་མེད་བསྟན་བྱའི་གཙོ་བོར་བྱེད་པའི་ཕྱིར། ཁྱབ་པ་ཁས།
རྟགས་ཆོས་ཅན་གྱིས་གྲུབ། འདོད་ན། ངེས་དོན་གྱི་མདོ་ཡིན་པར་ཐལ་ལོ། །ཞེས་ཟེར་
ན། འོ་ན། དྲང་ངེས་རྣམ་འབྱེད་ལས། མཁས་པ་དེ་དག་གིས་ཆོས་བདེན་པར་གྲུབ་པ་
རིགས་པས་སྒོ་དུ་མ་ནས་འགོག་ཅིང་། བདེན་མེད་ལེགས་པར་ཞལ་གྱིས་བཞེས་པའི་
དབུ་མ་པ་ནི་ཡིན་ནོ། །ཞེས་བཤད་པ་མི་འཐད་པར་ཐལ། རང་རྒྱུད་པས་བདེན་གྲུབ་
ཁས་ལེན་པའི་ཕྱིར། །
གྲུབ་མཐའ་སྨྲ་བའི་གང་ཟག་གང་ཞིག །ཆོས་ཐམས་ཅད་དོན་དམ་པར་ངོ་བོ་ཉིད་
མེད་པར་སྨྲ་བ། དབུ་མ་པའི་མཚན་ཉིད། དེ་ལ་ངོ་བོའི་སྒོ་ནས་དབྱེ་ན། ཐལ་འགྱུར་བ་
དང༌། རང་རྒྱུད་པ་གཉིས། ཐ་སྙད་འདོད་ཚུལ་གྱི་སྒོ་ནས་དབྱེ་ན། གཞུང་ཕྱི་མོའི་དབུ་
མ་བ་དང་། ཕྱོགས་འཛིན་པའི་དབུ་མ་པ་གཉིས། དང་པོ་ནི། འཕགས་པ་ཀླུ་སྒྲུབ་དང་།
སློབ་དཔོན་ཨརྱ་དེ་བ་ལྟ་བུ། གཉིས་པ་ནི། དཔལ་ལྡན་ཟླ་བ་གྲགས་པ། སློབ་དཔོན་
ལེགས་ལྡན་འབྱེད། ཡེ་ཤེས་སྙིང་པོ་ལྟ་བུ། ཡང་ཐ་སྙད་འདོད་ཚུལ་གྱི་སྒོ་ནས་དབྱེ་ན།
འཇིག་རྟེན་གྲགས་ཏེ་དཔྱོད་པའི་དབུ་མ་བ་དང་། མདོ་སྡེ་སྤྱོད་པའི་དབུ་མ་བ་དང་རྣལ་
འབྱོར་སྤྱོད་པའི་དབུ་མ་བ་དང་གསུམ། དང་པོ་ནི། དཔལ་ལྡན་ཟླ་བ་གྲགས་པ་ལྟ་བུ།
དེ་ཆོས་ཅན། འཇིག་རྟེན་གྲགས་ཏེ་དཔྱོད་པའི་དབུ་མ་བ་ཡིན་ཏེ། ཐ་སྙད་ཀྱི་རྣམ་
གཞག་གྲུབ་མཐའ་སྨྲ་བ་སུ་དང་ཡང་མི་མཐུན་པར། འཇིག་རྟེན་གྱི་ཐ་སྙད་དང་སྒོ་
བསྟུན་ནས་བཞག་པའི་ཕྱིར། གཉིས་པ་ནི། སློབ་དཔོན་ལེགས་ལྡན་འབྱེད་དང་། ཡེ་
ཤེས་སྙིང་པོ་ལྟ་བུ། དེ་ཆོས་ཅན། མདོ་སྡེ་སྤྱོད་པའི་དབུ་མ་བ་ཡིན་ཏེ། ཐ་སྙད་འཇོག་
-123 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
ཚུལ་མདོ་སྡེ་པ་དང་མཐུན་པའི་དབུ་མ་བ་ཡིན་པའི་ཕྱིར་ཏེ། ཕྱི་དོན་ཡོད་པར་ཁས་
ལེན་ཞིང་། (༦༤བ)ཤེས་པ་རྣམ་བཅས་སུ་ཁས་ལེན་པའི་དབུ་མ་བ་ཡིན་པའི་ཕྱིར། །
གསུམ་པ་ནི། འཕགས་སེང་གཉིས་དང་ཞི་འཚོ་ཡབ་སྲས་ཆོས་ཅན། རྣལ་འབྱོར་སྤྱོད་
པའི་དབུ་མ་བ་ཡིན་ཏེ། ཐ་སྙད་ཀྱི་རྣམ་གཞག་སེམས་ཙམ་པ་དང་མཐུན་པར་འཇོག་
པའི་དབུ་མ་བ་ཡིན་པའི་ཕྱིར་ཏེ། ཕྱི་དོན་མེད་པར་ཁས་ལེན་ཅིང་། རང་རིག་ཡོད་པར་
ཁས་ལེན་པའི་དབུ་མ་བ་ཡིན་པའི་ཕྱིར། ཞེས་ཟེར། །
དེ་ལ་སྐྱོན་འཕེན་པ་ཁ་ཅིག །དབུ་མ་བ་ཡིན་ན། དངོས་པོ་བདེན་མེད་དུ་ཁས་
ལེན་པས་ཁྱབ་པར་ཐལ། དེ་ཡིན་ན། ཆོས་ཐམས་ཅད་བདེན་མེད་དུ་ཁས་ལེན་པས་
ཁྱབ་པའི་ཕྱིར། འདོད་ན། དངོས་པོ་ཆོས་ཅན། རྟེན་འབྲེལ་མ་ཡིན་པར་ཐལ། བདེན་
པར་གྲུབ་པའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་པའི་ཐལ་འགྱུར་ཡང་དག་
ཏུ་སོང་བའི་དབུ་མ་བ་ཆོས་ཅན། དངོས་པོ་བདེན་མེད་དུ་ཁས་ལེན་པར་ཐལ། གྲུབ་
མཐའ་སྨྲ་བའི་གང་ཟག་གང་ཞིག །རྟེན་འབྲེལ་ལ་བདེན་མེད་ཀྱིས་ཁྱབ་པ་ངེས་པའི་
གང་ཟག་ཡིན་པའི་ཕྱིར། རྟགས་གསལ་ཆོས་ཅན་གྱིས་འགྲུབ་། རང་ལུགས་ཀྱི་སྐྱོན་
ནི། དཔལ་ལྡན་ཟླ་བ་གྲགས་པ་ཆོས་ཅན། ཐ་སྙད་ཀྱི་རྣམ་གཞག་བྱེ་བྲག་སྨྲ་བ་དང་
མཐུན་པར་ཁས་ལེན་པར་ཐལ། ཐ་སྙད་དུ་ཕྱི་དོན་ཡོད་པར་ཁས་ལེན་ཅིང་རང་རིག་
མེད་པར་ཁས་ལེན་པའི་ཕྱིར། འཁོར་གསུམ། །
གཞན་ཡང་། སློབ་དཔོན་ལེགས་ལྡན་འབྱེད་དང་ཡེ་ཤེས་སྙིང་པོ་གཉིས་ཆོས་
ཅན། རང་རིག་ཐ་སྙད་དུ་ཁས་ལེན་པར་ཐལ། ཐ་སྙད་ཀྱི་རྣམ་གཞག་འཇོག་ཚུལ་མདོ་
སྡེ་པ་དང་མཐུན་པའི་ཕྱིར། རྟགས་ཁས། ཁ་ཅིག །ལེགས་ལྡན་དེ། རང་རྒྱུད་པའི་ཐོག་
མ་ཡིན་ཟེར་ན། དེ་ལ་གཞན་དག་ན་རེ། དེ་མ་ཡིན་པར་ཐལ། དེའི་སྔོན་དུ་སྟོན་པ་
སངས་རྒྱས་ཀྱིས་རང་རྒྱུད་པའི་གྲུབ་མཐའ་གསུངས་པའི་ཕྱིར་ཏེ། གཟུང་དོན་རྟོག་པ་
- 124 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སྤོང་ཕྱིར་དང་། །ཞེས་པའི་མདོ་དེ་རང་རྒྱུད་པའི་(༦༥ན)མདོ་ཡིན་པའི་ཕྱིར། དེར་ཐལ།
དེ་འདྲ་བའི་གཞུང་དེ་རང་རྒྱུད་པའི་གཞུང་ཡིན་པའི་ཕྱིར། རྩ་བའི་དམ་བཅའ་མི་འཐད་
པར་ཐལ། དེའི་སྔ་རོལ་ཏུ་བྱུང་བའི་རང་རྒྱུད་པའི་གྲུབ་མཐའ་སྨྲ་བའི་གང་ཟག་ཡོད་
པའི་ཕྱིར། དེ་བ་ཤྲ་མ་ཎ་དེའི་སྔ་རོལ་དུ་བྱུང་བའི་རང་རྒྱུད་པའི་གྲུབ་མཐའ་སྨྲ་བའི་
གང་ཟག་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། ལེགས་ལྡན་འབྱེད་ནི། དེ་བ་
ཤྲ་མ་ཎའི་འགྲེལ་པ་དཀར་པོ་རྣམ་པར་འཆར་བའི་རྗེས་སུ་འབྲངས་པ། སྤྱན་རས་
གཟིགས་བརྟུལ་ཞུགས་ཀྱིས་བཤད་དོ། །ཞེས་གསུངས་པའི་ཕྱིར། །
ཁ་ཅིག །ཞི་བ་འཚོ་ཡབ་སྲས་ཕྱི་དོན་མེད་པར་ཁས་ལེན་ཅིང་། རང་རིག་ཡོད་
པར་ཁས་ལེན་པའི་དབུ་མ་བའི་ཤིང་རྟའི་སྲོལ་འབྱེད་ཡིན་ཟེར་ན། དེ་ལ་སྐྱོན་འཕེན་
པ་ཁ་ཅིག །དེ་མི་འཐད་པར་ཐལ། ཞི་འཚོ་ཡབ་སྲས་ཀྱི་སྔོན་དུ་ཕྱི་དོན་མེད་པར་ཁས་
ལེན་ཅིང་། རང་རིག་ཡོད་པར་ཁས་ལེན་པའི་དབུ་མ་བ་བྱུང་བའི་ཕྱིར་ཏེ། ཤེས་རབ་
སྒྲོན་མེ་ལས། སྔར་ནས་གཅིག་ཆར་སྒོམ་པ་ལ་ཟེར་ན་བྱར་མེད་དོ། །ཞེས་པའི་ཕྱོགས་
སྔ་ལ་རང་རྒྱུད་པ་ཡང་ཡོད་པའི་ཕྱིར། ཟེར་ན། སྐྱོན་མེད་དེ། གཞུང་རྒྱས་པར་བྱས་
ནས་ཕྱི་དོན་མེད་པར་ཁས་ལེན་པ་དང་། རང་རིག་ཁས་ལེན་པའི་ཤིང་རྟའི་སྲོལ་ཞི་
འཚོ་ཡབ་སྲས་ཀྱིས་ཕྱེ་བ་ལ་དགོངས་པ་ཡིན་པའི་ཕྱིར། །
གཞན་སྐྱེ་བཤད་པ། །
སྟོང་ཐུན་ཆེན་མོར། ལེགས་ལྡན་འབྱེད་ཀྱི་བཞེད་པ་བསྐྱར་ཚུལ་ལ་སྐྱོན་འཕེན་
པ་ཁ་ཅིག །ལེགས་ལྡན་གཞིར་བཞག་ནས། མྱུ་གུ་ཡོད། དེ་བདེན་པར་མེད་ཅེས་པའི་
ཚིག་དེས། མྱུ་གུ་ཐ་སྙད་དུ་ཡོད་པར་འཕངས་པར་ཐལ། མྱུ་གུ་སྐྱེ། དེ་བདག་ལས་མི་
སྐྱེ་ཞེས་པའི་ཚིག་དེས་མྱུ་གུ་གཞན་ལས་སྐྱེ་བ་འཕངས་པའི་ཕྱིར། རྟགས་ཁས། འདོད་
- 125 -
25 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ན། ཡོད་ པའི་ མྱུ་གུ་དོན་ དམ་ པར་ མེད་ཅེས་ཚིག་ དེས་མྱུ་གུ་ཐ་སྙད་དུ་ཡོད་པར་
འཕངས་པར་ཐལ། འདོད་པའི་ཕྱིར། (༦།བ)འདོད་ན། ཡོད་པའི་མྱུ་གུ་དོན་དམ་པར་
མེད་པ་ཆོས་ཅན། མ་ཡིན་དགག་ཡིན་པར་ཐལ། ཁྱོད་དགག་པ་གང་ཞིག །ཁྱོད་ཞེས་
པའི་སྒྲས་མྱུ་གུ་ཐ་སྙད་དུ་ཡོད་པ་འཕངས་པའི་ཕྱིར། གཞན་ཡང་། བདག་སྐྱེ་ཡོད་
པར་ཐལ། སྐྱེ་བ་ལ་བདག་སྐྱེ་དང་། གཞན་སྐྱེ་གཉིས་སུ་ཁ་ཚོན་ཆོད་པའི་ཕྱིར། རྟགས་
ཁས། གཞན་ཡང་ཤེས་བྱ་ལ་ཡོད་མེད་གཉིས་སུ་ཁ་ཚོན་ཆོད་པར་ཐལ། སྐྱེ་བ་ལ་
བདག་སྐྱེ་གཞན་སྐྱེ་གཉིས་སུ་ཁ་ཚོན་ཆོད་པའི་ཕྱིར། འདོད་ན། དངོས་པོ་ལ་རྟག་མི་
རྟག་གཉིས་སུ་ཁ་ཚོན་ཆོད་པར་ཐལ། འདོད་པའི་ཕྱིར། ཟེར་ན། སྐྱོན་མེད་དེ། ལེགས་
ལྡན་གཞིར་བཞག་ལ་སྐྱེ་བ་ལ་བདག་སྐྱེ་དང་གཞན་སྐྱེ་གཉིས་སུ་ཁ་ཚོན་ཆོད་ཅེས་པ་
ནི། སྐྱེ་བ་ལ་དེ་གཉིས་ལས་མ་འདས་ཞེས་པའི་དོན་ཡིན་གྱི། སྐྱེ་བ་ལ་དེ་གཉིས་སུ་
གྲངས་ངེས་ཞེས་པའི་དོན་མ་ཡིན་པའི་ཕྱིར། །
ཁོ་ན་རེ། ལེགས་ལྡན་འབྱེད་གཞིར་བཞག་ལ། སློབ་དཔོན་སངས་རྒྱས་བསྐྱངས་
ཀྱིས་དངོས་ཟིན་གྱི་བསྒྲུབ་བྱ་ཟློག་པར་ཁས་ལེན་པར་ཐལ། བསྒྲུབ་པར་བྱ་བ་ཟློག་
པའི་དོན་མངོན་པས་ཞེས་བཤད་པའི་ཕྱིར། ཁྱབ་སྟེ། ཆོས་བཟློག་པའི་དོན་མངོན་པས་
ཞེས་བཤད་ན། སངས་རྒྱས་བསྐྱངས་ཀྱིས་དངོས་ཟིན་གྱི་རྟགས་བཟློག་པས་ཁྱབ་པར་
ཁས་ལེན་པའི་ཕྱིར། རྟགས་ཁས། འདོད་ན། སངས་རྒྱས་བསྐྱངས་དེས། དངོས་པོ་
རྣམས་བདག་སྐྱེ་རྣམ་པར་བཅད་ཙམ་མ་ཡིན་པར་ཁས་ལེན་པར་ཐལ། འདོད་པའི་
ཕྱིར། འདོད་ན། དངོས་པོ་རྣམས་སྐྱེ་བ་དོན་བཅས་དང་ཐུག་བཅས་ཡིན། བདག་ལས་
མི་སྐྱེ་ཞེས་པའི་ངག་དེས། དངོས་པོ་རྣམས་གཞན་ལས་སྐྱེ་བ་འཕངས་པར་ཐལ། འདོད་
པའི་ཕྱིར། འདོད་ན། སློབ་དཔོན་སངས་རྒྱས་བསྐྱངས་ཀྱིས་མཐའ་བཞི་སྐྱེ་བ་འགོག་
པའི་སྐབས་སུ་གཞན་སྐྱེ་ཁས་ལེན་པར་ཐལ། འདོད་པའི་ཕྱིར། འདོད་མི་ནུས་ཏེ།
- 126 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
(༦༦ན)དེས་དེའི་སྐབས་སུ། དོན་དམ་པར་གཞན་ལས་སྐྱེ་བ་འགོག་པའི་ཕྱིར། ཟེར་
ན། ཤེས་བྱ་ཆོས་ཅན། ཡོད་པའི་མྱུ་གུ་དོན་དམ་པར་མེད་ཅེས་པའི་ངག་དེས། མྱུ་གུ་
ཡོད་པ་འཕངས་པར་ཐལ། མྱུ་གུ་ཡོད། མྱུ་གུ་དོན་དམ་པར་མེད་ཅེས་པའི་ངག་དེས་མྱུ་
གུ་ཡོད་པ་འཕངས་པའི་ཕྱིར། ཁྱབ་པ་ཁས། འདོད་ན། ཡོད་པའི་མྱུ་གུ་དོན་དམ་པར་
མེད་ཅེས་པའི་དམ་བཅས་པའི་ཚེ་མྱུ་གུ་ཡོད་པར་དམ་བཅས་པ་ཡིན་པར་ཐལ། འདོད་
པའི་ཕྱིར། འདོད་ན། ཡོད་པའི་མོ་གཤམ་བུ་དོན་དམ་པར་མེད་ཅེས་དམ་བཅས་ཚེ།
མོ་གཤམ་བུ་ཡོད་པར་དམ་བཅས་པ་ཡིན་པར་ཐལ། འདོད་པའི་ཕྱིར། འདོད་ན། ཡོད་
པའི་མོ་གཤམ་བུ་དོན་དམ་པར་མེད་པར་དམ་བཅས་པའི་གང་ཟག་ཡིན་ན། མོ་གཤམ་
བུ་ཡོད་པར་དམ་བཅས་པའི་གང་ཟག་ཡིན་དགོས་པར་ཐལ་ལོ། །
གཞན་ཡང་། ལེགས་ལྡན་འབྱེད་གཞིར་བཞག་ནས། སློབ་དཔོན་སངས་རྒྱས་
བསྐྱངས་དེས་སྐྱེ་བ་དོན་བཅས་དང་ཐུག་བཅས་མྱུ་གུ་བདག་ལས་མི་སྐྱེ་བར་སྒྲུབ་པའི་
རྟགས་སུ་ཁས་ལེན་པར་ཐལ། དེས་མྱུ་གུ་ཆོས་ཅན། སྐྱེ་བ་དོན་མེད་དང་ཐུག་མེད་
ཡིན་པར་ཐལ། བདག་ལས་སྐྱེ་བའི་ཕྱིར། ཞེས་པའི་ཐལ་འགྱུར་སྒྲུབ་བྱེད་འཕེན་
པའི་ཐལ་འགྱུར་ཡང་དག་ཏུ་ཁས་ལེན་པའི་ཕྱིར། དེར་ཐལ། སངས་རྒྱས་བསྐྱངས་
ཀྱིས་ཐལ་འགྱུར་དེ་དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ཞེས་སོགས་ཀྱི་
འགྲེལ་བ་དེའི་དངོས་བསྟན་གྱི་ཐལ་འགྱུར་དུ་འདོད་པ་ནི་གང་ཞིག །འགྲེལ་པ་དེས་
བདག་སྐྱེ་འགོག་པའི་སྒྲུབ་བྱེད་འཕེན་པའི་ཐལ་འགྱུར་གཅིག་བསྟན་པར་ཁས་ལེན་པའི་
ཕྱིར། ཕྱི་མ་དེར་ཐལ། འགྲེལ་པ་དེས་བདག་སྐྱེ་འགོག་པའི་ཐལ་འགྱུར་གཅིག་བསྟན་
པར་ཁས་ལེན་པའི་ཕྱིར་ཏེ། དེ་འགོག་པའི་སྒྲུབ་བྱེད་མི་འཕེན་པའི་ཐལ་འགྱུར་བསྟན་
པར་ཁས་མི་ལེན་པའི་ཕྱིར། གཉིས་པ་མ་གྲུབ་ན། བསྒྲུབ་པར་བྱ་བ་དང་། དེའི་ཆོས་
བཟློག་པའི་དོན་མངོན་པས། (༦༦བ)ཞེས་སོགས་ཀྱི་ལེགས་ལྡན་འབྱེད་ཀྱིས་འཕངས་
- 127 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཐལ་འགྱུར་རྣམས་ཁས་ལེན་མེད་པའི་ཐལ་འགྱུར་ཡིན་པར་ཐལ་ལོ། །
གཞན་ཡང་། དངོས་པོ་ཆོས་ཅན། མེད་དགག་ཡིན་པར་ཐལ། བདག་སྐྱེ་རྣམ་
པར་བཅད་ཙམ་ཡིན་པའི་ཕྱིར། རྟགས་ཁས། ཁྱབ་སྟེ། ཐོགས་བཅས་ཀྱི་རེག་བྱ་
བཀག་ཙམ་ཡིན་ན། མེད་དགག་ཡིན་དགོས་པའི་ཕྱིར། རྟགས་གསལ་ཁས་བླངས་ཏེ།
སངས་རྒྱས་བསྐྱངས་ཀྱིས་དངོས་པོ་རྣམས་བདག་སྐྱེ་རྣམ་པར་བཅད་ཙམ་མ་ཡིན་པར་
ཁས་ལེན་པར་ཐལ། ཞེས་གསལ་བ་ཚད་བསལ་བྱས་ཤིང་། དངོས་པོ་རྣམས་བདག་སྐྱེ་
རྣམ་པར་བཅད་ཙམ་དུ་ཁས་ལེན་པའི་ཕྱིར། ཁ་ཅིག །ཚིག་གསལ་ལས་ཁྱོད་ཀྱི་སྐྱེ་བ་
སླར་ཡང་མི་འདོད་ཅིང་། ཐུག་པ་མེད་པ་ཡང་མི་འདོད་དེ། ཞེས་བཤད་པ་མི་འཐད་
པར་ཐལ། གྲངས་ཅན་གྱི་མྱུ་གུ་སླར་ཡང་སྐྱེ་བར་ཁས་ལེན་པའི་ཕྱིར། རྟགས་ཁས།
ཟེར་ན་མ་ཁྱབ་སྟེ། ལུང་དེས། གྲངས་ཅན་དེས་སྐྱེས་ཟིན་སླར་ཡང་སྐྱེ་བར་ཁས་མི་
ལེན་པར་བསྟན་པའི་ཕྱིར། །
བྱས་པ་ལ་ཁོ་ན་རེ། གྲངས་ཅན་གྱིས་མངོན་པར་གསལ་བའི་ཚུལ་གྱིས་གྲུབ་
པའི་མྱུ་གུ་རྣམས། སླར་ཡང་མངོན་པར་གསལ་བའི་ཚུལ་གྱིས་སྐྱེ་བར་ཁས་ལེན་
པར་ཐལ། གྲངས་ཅན་གྱིས་འབྲས་བུ་མངོན་པར་གསལ་བའི་ཚུལ་གྱིས་གྲུབ་པ།
འབྲས་བུ་སྐྱེ་བའི་དོན་དུ་འདོད་པ་གང་ཞིག །གྲངས་ཅན་གྱིས་མྱུ་གུ་སླར་ཡང་སྐྱེ་བར་
ཁས་ལེན་པའི་ཕྱིར། ཟེར་ན། མ་ཁྱབ་སྟེ། གྲངས་ཅན་གྱིས་མྱུ་གུ་སླར་ཡང་སྐྱེ་བར་
ཁས་ལེན་ནའང་སྐྱེས་ཟིན་སླར་ཡང་སྐྱེ་བར་ཁས་མི་ལེན་པའི་ཕྱིར། །
ཁ་ཅིག །སེམས་ཙམ་པས་བྱེ་བྲག་པའི་ངོར་སྒྲ་མི་རྟག་པར་སྒྲུབ་པ་ལ་བྱས་པ་
རྟགས་སུ་བཀོད་པའི་ཚེ་ན། ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་དེ། ཡོད་
ན་དེ་ལྟར་བཀོད་པའི་ཚེ་ན། འབྱུང་འགྱུར་གྱི་སྒྲ་ལ་ཡང་
(༦༧ན)ཚད་མ་མ་ཡིན། ནམ་
མཁའི་ཡོན་ཏན་དུ་གྱུར་པའི་སྒྲ་ལ་ཡང་ཚད་མ་མ་ཡིན། སྒྲ་ཙམ་ལ་ཡང་ཚད་མ་མ་ཡིན་
- 128 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པ་གཅིག་ཡོད་པར་ཐལ། དེ་ལྟར་བཀོད་པའི་ཚེ་ན། དེ་གཉིས་ལ་ཆོས་ཅན་ཚད་མས་
གྲུབ་ཚུལ་མཐུན་སྣང་བ་ཡོད་པའི་ཕྱིར། འདོད་མི་ནུས་ཏེ། སྒྲ་ལ་ཚད་མ་ཡིན་ན།
འབྱུང་འགྱུར་བའི་སྒྲ་ལ་ཚད་མ་ཡིན་དགོས་པའི་ཕྱིར། དེར་ཐལ། དེ་ལ་ཚད་མ་ཡིན་
ན། དངོས་གནས་ལ་གྲུབ་པའི་སྒྲ་ལ་ཚད་མ་ཡིན་དགོས་པའི་ཕྱིར། ཐལ་འགྱུར་བས།
སེམས་ཙམ་པའི་ངོར་སྒྲ་མི་རྟག་པར་སྒྲུབ་པ་ལ་བྱས་པ་རྟགས་སུ་བཀོད་པའི་ཚེ་ན། དེ་
གཉིས་ལ་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པ་ལ་རྒྱུ་མཚན་ཡོད་པའི་
ཕྱིར་རོ། ། །
རང་ལུགས་ལ་སངས་རྒྱས་བསྐྱངས་ཀྱིས་བདག་སྐྱེ་འགོག་ཚུལ་དེ་ལ་ལེགས་ལྡན་
འབྱེད་ཀྱིས་སྐྱོན་བརྗོད་ཚུལ། སྐྱོན་དེ་སངས་རྒྱས་བསྐྱངས་ལ་མི་འཇུག་པའི་ཚུལ་དང་
གསུམ། དང་པོ་ནི། སངས་རྒྱས་བསྐྱངས་ཀྱིས་དངོས་པོ་རྣམས་བདག་ལས་སྐྱེ་བ་མེད་
དེ། དེ་དག་གི་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང༌། ཤིན་ཏུ་ཐལ་བར་འགྱུར་
བའི་ཕྱིར་རོ། །དངོས་པོ་བདག་གི་བདག་ཉིད་དུ་ཡོད་པ་རྣམས་ལ་ནི་ཡང་སྐྱེ་བ་ལ་
དགོས་པ་མེད་དོ། །ཅི་སྟེ་ཡོད་ཀྱང་སྐྱེ་ན་ནམ་ཡང་མི་སྐྱེ་བར་མི་འགྱུར་རོ། །གཉིས་
པ་ནི། དེ་ལེགས་ལྡན་འབྱེད་ཀྱིས་ཤེས་རབ་སྒྲོན་མེ་ལས། དེ་ནི་རིགས་པ་མ་ཡིན་ཏེ།
གཏན་ཚིགས་དང་དཔེ་མ་བརྗོད་པའི་ཕྱིར་དང་། གཞན་གྱིས་སྨྲས་པའི་ཉེས་པ་མ་
བསལ་བའི་ཕྱིར་རོ། །གླགས་ཡོད་པའི་ཚིག་ཡང་ཡིན་པའི་ཕྱིར་ཏེ། སྐབས་ཀྱི་དོན་
ལས་བཟློག་པས་བསྒྲུབ་པར་བྱ་བ་དང་། དེའི་ཆོས་བཟློག་པའི་དོན་མངོན་པས་དངོས་
པོ་རྣམས་གཞན་ལས་སྐྱེ་བར་འགྱུར། སྐྱེ་བ་འབྲས་བུ་དང་བཅས་པ་ཉིད་དུ་གྱུར་པ་
དང༌། སྐྱེ་བ་ཐུག་པ་ཡོད་པར་འགྱུར་བའི་ཕྱིར། གྲུབ་པའི་མཐའ་དང་འགལ་བར་
འགྱུར་རོ། །ཞེས་གསུངས། འདིའི་དོན་ནི། སློབ་དཔོན་ལེགས་ལྡན་འབྱེད་(༦༧བ)
ཆོས་ཅན། སངས་རྒྱས་བསྐྱངས་ཀྱི་བདག་སྐྱེ་འགོག་པའི་འགྲེལ་ངག་དེ་མི་འཐད་
- 129 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པར་ཐལ། དེ་བདག་སྐྱེ་འགོག་བྱེད་ཀྱི་གཏན་ཚིགས་དང་། དཔེ་ཡང་དག་མ་བརྗོད་
པའི་ཕྱིར་དང་། གཞན་གྲངས་ཅན་གྱིས་སྨྲས་པའི་དམ་བཅའ་ལ་བརྟགས་པའི་ཉེས་པ་
མ་བསལ་བའི་ཕྱིར་དང་། གླགས་དང་བཅས་པའི་ཚིག་ཡིན་པའི་ཕྱིར། གཉིས་པ་གྲུབ་
སྟེ། གྲངས་ཅན་ལ་མངོན་པར་མི་གསལ་བའི་མྱུ་གུ་ཆོས་ཅན་དུ་བཟུང་ན། ཁྱབ་པ་
འགལ་ཞིང་། མངོན་པར་གསལ་ཟིན་གྱི་མྱུ་གུ་ཆོས་ཅན་དུ་བཟུང་ན། གྲུབ་ཟིན་གྲུབ་
པའི་གཏན་ཚིགས་སུ་འགྱུར་བའི་ཕྱིར། གསུམ་པ་གྲུབ་སྟེ། སྐབས་ཀྱི་དོན་བསྒྲུབ་པར་
བྱ་བའི་ཆོས་དངོས་ཟིན་གྱི་རྟགས་སྐྱེ་བ་དོན་མེད་དང་། ཐུག་མེད་བཟློག་དགོས་པ་
གང་ཞིག །དེ་བཟློག་ན་བསྒྲུབ་བྱ་བཟློག་དགོས་ཤིང་། དངོས་ཟིན་ལྟར་བཟློག་ཏུ་མི་
རུང་བས། བདག་སྐྱེ་མ་ཡིན་པའི་སྐྱེ་བ་བསྒྲུབ་བྱར་བྱེད་དགོས་ཤིང་། དེས་ན་གཞན་
སྐྱེ་བསྒྲུབ་བྱར་འགྱུར་བས། བདག་སྐྱེ་མེད་པར་སྒྲུབ་པའི་བསྒྲུབ་བྱ་མ་ཡིན་དགག་ཏུ་
འགྱུར་བས་གྲུབ་མཐའ་དང་འགལ་བའི་ཕྱིར། ཞེས་གསུངས། །
གསུམ་པ་སྐྱོན་དེ་སྤངས་ཚུལ་ནི། སྐྱོན་དང་པོ་གཏན་ཚིགས་དང་དཔེ་མ་བརྗོད་
པའི་ཉེས་པ་མེད་དེ། རང་རྒྱུད་ཀྱི་གཏན་ཚིགས་དང་དཔེ་མ་བརྗོད་ཟེར་བ་ཡིན། དེ་
དབུ་མ་བས་ཁས་མི་ལེན་པས་བརྗོད་མི་རིགས་པའི་ཕྱིར། དབུ་མ་བ་ཡིན་ན། རང་གི་
རྒྱུད་ཀྱི་རྗེས་སུ་དཔག་པ་རིགས་པ་མ་ཡིན་ཏེ། ཞེས་སོགས་གསུངས་པའི་ཕྱིར། གཞན་
ཡང་། གྲངས་ཅན་གྱི་རྟགས་མ་བརྗོད་ཟེར་བ་ཡིན་ན། སྤྱིར་བདག་སྐྱེ་འདོད་པའི་ལོག་
རྟོག་འགོག་ པ་ལ། གཏན་ཚིགས་དང་ དཔེ་ བརྗོད་ དགོས་ པ་ མ་ ཡིན་ པའི་ ཕྱིར། དེ་
དགོས་ན་ཡང་དངོས་པོ་རྣམས་བདག་གིས་བདག་ཉིད་དུ་ཡོད་པ་རྣམས་ལ་ཡང་སྐྱེ་བ་
ལ་དགོས་པ་མེད་དེ། ཞེས་པའི་འགྲེལ་པས་བསྟན་པའི་ཕྱིར། དེ་དངོས་པོ་རྣམས་ཞེས་
པས་(༦༨ན)ཆོས་ཅན་དང་། བདག་གི་བདག་ཉིད་ཞེས་པས་རྟགས་དང་། ཡང་སྐྱེ་བ་
ལ་དགོས་པ་མེད་དེ་ཞེས་པས་བསྒྲུབ་བྱའི་ཆོས་བསྟན་པའི་ཕྱིར་ཏེ། ཚིགས་གསལ་
- 130 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ལས། བདག་གི་བདག་ཉིད་བྱེད་དོ། །ཞེས་པ་ནི་གཏན་ཚིགས་བྱེད་དོ་ཞེས་གསུངས།
གཏན་ཚིགས་མ་བརྗོད་ཀྱང་འགལ་བརྗོད་ཀྱི་ཐལ་འགྱུར་ཡང་དག་ལ་བརྟེན་ནས་
བདག་སྐྱེ་འདོད་པའི་ལོག་རྟོག་ལྡོག་ནུས་ཏེ། དེ་ལ་ཐལ་འགྱུར་འཕངས་པས་ ཁས་
བླངས་ལ་ནང་འགལ་མཐོང་བ་གང་ཞིག །ཁས་བླངས་ལ་ནང་འགལ་མཐོང་ཡང་དམ་
བཅའ་མི་འདོར་བའི་གང་ཟག་ལ། གཏན་ཚིགས་བཀོད་པ་ཡང་དོན་མེད་དུ་འགྱུར་ཏེ།
ཚིག་གསལ་ལས། ཁས་བླངས་པ་དང་འགལ་བས་རྩོད་པས་མི་ལྡོག་ན་ནི། དེའི་ཚེ་
ངོ་ཚ་མེད་པ་ཉིད་ཀྱིས། གཏན་ཚིགས་དང་དཔེ་གཉིས་ཀྱིས་ཀྱང་ལྡོག་པར་མི་འགྱུར་
བ་ཉིད་དོ། །ཁོ་བོ་ཅག་ནི་སྨྱོན་པ་དང་ལྷན་ཅིག་ཏུ་རྩོད་པར་མི་བྱའོ། །ཞེས་གསུངས་
པའི་ཕྱིར། གཞན་ཡང་། དབུ་མ་པ་ལ་ཐལ་བ་བཟློག་པའི་དོན་སླར་ཡང་སྐྱེ་བ་དོན་
བཅས་དང་ཐུག་བཅས་ཁས་ལེན་པའི་ཉེས་པ་མེད་དེ། དེ་ལ་ཕ་རོལ་གྲངས་ཅན་ཉིད་
ཀྱི་ཁས་ལེན་དང་འབྲེལ་བ་ཡིན་པའི་ཕྱིར་ཏེ། ཚིག་གསལ་ལས། ཐལ་བ་བཟློག་པའི་
དོན་དང་ཡང་ཕ་རོལ་པོ་ཉིད་འབྲེལ་བ་ཡིན་པའི་ཕྱིར་ཏེ། ཁོ་བོ་ཅག་ལ་མ་ཡིན་ཏེ།
རང་ལ་དམ་བཅའ་བ་མེད་པའི་ཕྱིར། ཞེས་གསུངས། །
བདེན་གཉིས།
དངོས་ཀུན་ཡང་དག་བརྫུན་པ་མཐོང་བ་ཡིས། །ཞེས་སོགས་ཀྱི་སྐབས་སུ་མཐའ་
དཔྱད་པ་ལ། ཁ་ཅིག །ཐ་སྙད་པའི་ཚད་མའི་རྙེད་དོན། ཀུན་རྫོབ་བདེན་པའི་མཚན་
ཉིད་མཐར་ཐུག་དཔྱོད་པའི་རིག་ཤེས་ཀྱི་ཚད་མའི་རྙེད་དོན། དོན་དམ་བདེན་པའི་
མཚན་ཉིད་ཟེར་ན། དེ་ལ་ཁ་ཅིག་བདེན་མེད་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། དེར་ཐལ། བདེན་འཛིན་ལོག་ཤེས་སུ་རྟོགས་པའི་རྗེས་དཔག་གི་རྙེད་
དོན་ཡིན་པའི་ཕྱིར། (༦༨བ)དེར་ཐལ། བདེན་འཛིན་ལོག་ཤེས་སུ་རྟོགས་པའི་ཕྱིར་ཏེ།
- 131 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
དེས་བདེན་འཛིན་ལོག་ཤེས་སུ་རྟོགས་པའི་ཕྱིར། །
བུམ་པ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། དེར་ཐལ།
ཇི་ལྟ་བ་རྟོགས་པའི་རྣམ་མཁྱེན་གྱི་གཞལ་བྱ་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས།
དེའི་ཕྱིར་སངས་རྒྱས་ཀྱི་མཁྱེན་ཚུལ་ཡང་བསྡུས་པའི་དབང་དུ་བྱེད་ན་ནི། ཡང་དག་པ་
མཐོང་བའི་རིགས་ཤེས་ཚད་མས་རྙེད་པ་དང་། ཡུལ་དེ་ལ་རིགས་ཤེས་ཚད་མ་ཡིན་པ་
ནི། དོན་དམ་བདེན་པའི་མཚན་ཉིད་ཡིན་ལ། དེས་ཀུན་རྫོབ་བདེན་པའི་མཚན་ཉིད་
ཀྱང་ཤེས་པར་བྱའོ། །ཞེས་གསུངས། དེ་ལ་གཞན་དག་ན་རེ། ཆོས་ཉིད་ཆོས་ཅན།
འཁྲུལ་བའི་ཤེས་པའི་རྙེད་དོན་ཡིན་པར་ཐལ། རིགས་ཤེས་རྗེས་དཔག་གི་རྙེད་དོན་
ཡིན་པའི་ཕྱིར། ཁྱབ་སྟེ། རིགས་ཤེས་རྗེས་དཔག་འཁྲུལ་ཤེས་ཡིན་པའི་ཕྱིར། ཁྱབ་སྟེ།
ཇི་ལྟ་བ་མཁྱེན་པའི་རྣམ་མཁྱེན་མཐར་ཐུག་དཔྱོད་པའི་རིགས་ཤེས་ཡིན་པའི་རྒྱུ་མཚན་
གྱིས་དེའི་རྙེད་དོན་ཡིན་ན། མཐར་ཐུག་དཔྱོད་པའི་རིགས་ཤེས་ཀྱི་རྙེད་དོན་ཡིན་
དགོས་པའི་ཕྱིར། རྟགས་ཁས། རྩ་བར་འདོད་མི་ནུས་ཏེ། མ་འཁྲུལ་བའི་ཤེས་པའི་
རྙེད་དོན་ཡིན་པའི་ཕྱིར། ཁྱབ་སྟེ། ཚིག་གསལ་ལས། ཕྱིན་ཅི་ལོག་པ་དང་། མ་ལོག་
པ་དག་ནི་ཐ་དད་པ་ཉིད་དོ། །ཞེས་གསུངས་པའི་ཕྱིར། གཞན་ཡང་། སྒྲ་ཆོས་ཅན།
མིག་ཤེས་ཀྱི་གཟུང་བྱ་ཡིན་པར་ཐལ། སངས་རྒྱས་འཕགས་པའི་མིག་ཤེས་ཀྱི་གཟུང་
བྱ་ཡིན་པའི་ཕྱིར། ཁྱབ་པ་ཁས།
གཞན་ཡང་། དོན་དམ་དཔྱོད་བྱེད་ཀྱི་ཚད་མ་དང་། མཐར་ཐུག་དཔྱོད་བྱེད་ཀྱི་
ཚད་མ་གཉིས་འགལ་བར་ཐལ། དེ་གཉིས་ཀྱི་རྙེད་དོན་འགལ་བའི་ཕྱིར། རྟགས་ཁས།
འདོད་མི་ནུས་ཏེ། ཇི་ལྟ་བ་མཁྱེན་པའི་རྣམ་མཁྱེན་དེ་དེ་འདྲ་བའི་གཞི་མཐུན་ཡིན་པའི་
ཕྱིར། ཁ་ཅིག །མཐར་ཐུག་དཔྱོད་(༦༩ན)བྱེད་ཀྱི་རིགས་ཤེས་ཀྱི་དངོས་ཀྱི་རྙེད་དོན།
དོན་དམ་བདེན་པའི་མཚན་ཉིད། ཐ་སྙད་པའི་ཚད་མའི་དངོས་ཀྱི་རྙེད་དོན་ཀུན་རྫོབ་
- 132 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བདེན་པའི་མཚན་ཉིད་ཟེར་ན། མྱུ་གུ་བདེན་མེད་ཀྱི་དོན་སྤྱི་ཆོས་ཅན། མཚོན་བྱ་དང་
པོ་དེར་ཐལ། མཚན་ཉིད་དེའི་ཕྱིར། དེར་ཐལ། མྱུ་གུ་བདེན་མེད་དུ་རྟོགས་པའི་རིགས་
ཤེས་རྗེས་དཔག་གི་དངོས་ཀྱི་རྙེད་དོན་ཡིན་པའི་ཕྱིར། དེར་ཐལ། དེ་འདྲ་བའི་རྗེས་
དཔག་དེ་མྱུ་གུ་བདེན་མེད་ཀྱི་དོན་སྤྱི་ལ་མངོན་སུམ་གྱི་ཚད་མ་ཡིན་པའི་ཕྱིར། དེ་
རང་གི་སྣང་བ་ལ་ཚད་མ་ཡིན་པའི་ཕྱིར་ཏེ། དེ་གཉིས་སྣང་ཅན་གྱི་ཤེས་པ་ཡིན་པའི་ཕྱིར། །
མཚན་ཉིད་འཇོག་པ་སྔ་མ་ལ། བུམ་པ་བདེན་མེད་ཀྱི་དོན་སྤྱི་ཆོས་ཅན། དོན་དམ་
བདེན་པ་ཡིན་པར་ཐལ། འདོད་པའི་ཕྱིར། དེར་ཐལ། བུམ་པ་བདེན་མེད་དུ་རྟོགས་
པའི་རིགས་ཤེས་རྗེས་དཔག་གི་རྙེད་དོན་ཡིན་པའི་ཕྱིར། དེར་ཐལ། དེ་དེ་ལ་ཚད་མ་
ཡིན་པའི་ཕྱིར། གཞན་ཡང་། སེམས་ཅན་གྱི་རྒྱུད་ཀྱི་རིགས་ཤེས་རྗེས་དཔག་གི་རྙེད་
དོན་ཡིན་ན། དོན་དམ་བདེན་པ་ཡིན་དགོས་པར་ཐལ་ལོ། །ཊིཀ་ཆེན་ལས། སངས་
རྒྱས་ཀྱི་ཡེ་ཤེས་མཁྱེན་ཚུལ་བསྡུས་པའི་དབང་དུ་བྱས་ན། མཐར་ཐུག་དཔྱོད་པའི་
རིགས་ཤེས་ཚད་མའི་རྙེད་དོན་གང་ཞིག །ཁྱོད་ལ་རིགས་ཤེས་ཚད་མར་སོང་བ། ཞེས་
དོན་དམ་བདེན་པའི་མཚན་ཉིད་དུ་བཞག་པ་ལ་དགོས་པ་ཡོད་པའི་ཕྱིར། ཞེས་ཟེར་ན་
འདིར་མ་ཁྱབ། འདོད་ན། སྨྱུ་གུ་བདེན་སྟོང་གི་དོན་སྤྱི་ཆོས་ཅན། དེར་ཐལ། དེའི་ཕྱིར།
དེར་ཐལ། སེམས་ཅན་གྱི་རྒྱུད་ཀྱི་མྱུ་གུ་བདེན་སྟོང་རྟོགས་པའི་རིགས་ཤེས་རྗེས་དཔག་
གི་རྙེད་དོན་ཡིན་པའི་ཕྱིར། རྟགས་སྒྲུབ་ཟིན། །
ཁ་ཅིག །རང་མངོན་སུམ་དུ་རྟོགས་པའི་མངོན་སུམ་ཚད་མས་གཉིས་སྣང་ནུབ་
པའི་ཚུལ་གྱིས་རྟོགས་པར་བྱ་བ། དོན་དམ་བདེན་པའི་(༦༩བ)མཚན་ཉིད། དེས་གཉིས་
སྣང་དང་བཅས་པའི་ཚུལ་གྱིས་རྟོགས་པར་བྱ་བ། ཀུན་རྫོབ་བདེན་པའི་མཚན་ཉིད་ཟེར་
ན། དེ་ལ་ཁ་ཅིག །དོན་དམ་བདེན་པ་ཆོས་ཅན། མཚན་ཉིད་དང་པོ་དེར་ཐལ། མཚོན་
བྱ་དེའི་ཕྱིར། འདོད་ན། དོན་དམ་བདེན་པ་མངོན་སུམ་དུ་རྟོགས་པའི་བློ་ཡིན་ན། དེ་
- 133 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ལ་གཉིས་སྣང་ནུབ་པའི་བློ་ཡིན་དགོས་པར་ཐལ། འདོད་པའི་ཕྱིར། འདོད་ན།
རྗེས་ཐོབ་ཡེ་ཤེས་ལ་གནས་པའི་སློབ་པའི་རྒྱུད་གྱི་སྟོང་ཉིད་མངོན་སུམ་དུ་རྟོགས་པའི་
ཡེ་ཤེས་ཆོས་ཅན། དེར་ཐལ། དེའི་ཕྱིར། དེར་ཐལ། དེ་ཡོད་པའི་ཕྱིར། རྩ་བར་འདོད་
ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཡེ་ཤེས་ཡིན་པར་ཐལ། འདོད་
པའི་ཕྱིར། འདོད་ན། རྗེས་ཐོབ་ཡེ་ཤེས་ལ་གནས་པའི་སེམས་དཔའི་རྒྱུད་ལ་མཉམ་
གཞག་ཡེ་ཤེས་ཡོད་པར་ཐལ། འདོད་པའི་ཕྱིར། འདོད་ན། དེ་མི་འཐད་པར་ཐལ།
མཉམ་གཞག་ལས་ལངས་ནས་རྗེས་ཐོབ་ལ་གནས་པའི་སེམས་དཔའ་ཡིན་པའི་ཕྱིར།
ཟེར་ན། །ཐེག་ཆེན་གྱི་མཐོང་ལམ་བར་ཆད་མེད་ལམ་ལ་གནས་པའི་སེམས་
དཔའི་རྒྱུད་ལ་རྗེས་ཐོབ་ཡེ་ཤེས་མེད་པར་ཐལ། མཉམ་གཞག་ཡེ་ཤེས་ལ་གནས་པའི་
སེམས་དཔའི་རྒྱུད་ལ་དེ་མེད་པའི་ཕྱིར། འདོད་མི་ནུས་ཏེ། དེའི་རྒྱུད་ཀྱི་ཐེག་ཆེན་ཀུན་
རྫོབ་སེམས་བསྐྱེད་དེ་དེ་ཡིན་པའི་ཕྱིར་ཏེ། དེ་ཐེག་ཆེན་གྱི་མཐོང་ལམ་རྗེས་ཐོབ་ཡེ་
ཤེས་ཡིན་པའི་ཕྱིར་ཏེ། དེ་ཐེག་ཆེན་གྱི་མཐོང་ལམ་གང་ཞིག །དེ་ཐེག་ཆེན་གྱི་མཐོང་
ལམ་མཉམ་གཞག་ཡེ་ཤེས་མ་ཡིན་པའི་ཕྱིར། ཁྱབ་སྟེ། ཐེག་ཆེན་གྱི་མཐོང་ལམ་དེ་ལ་
གཉིས་སུ་གྲངས་ངེས་པའི་ཕྱིར། །
ཁ་ཅིག །སྟོང་ཉིད་མངོན་སུམ་དུ་རྟོགས་པའི་བློ་ཡིན་ན། སྟོང་ཉིད་ལ་གཉིས་སྣང་
ནུབ་པའི་བློ་ཡིན་པས་མ་ཁྱབ་སྟེ། ཁྱབ་ན། བྱང་སེམས་འཕགས་པའི་རྒྱུད་ཀྱི་སྟོང་ཉིད་
དྲན་པའི་དྲན་ཤེས་ཆོས་ཅན། དེར་ཐལ། དེའི་ཕྱིར། (༧༠ན)དེར་ཐལ། སྟོང་ཉིད་
ལ་མངོན་སུམ་གྱི་ཚད་མ་ཡིན་པའི་ཕྱིར། ཟེར་ན། སྔོན་འཛིན་མངོན་སུམ་གྱིས་དྲངས་
ནས་སྐྱེས་པའི་སྔོན་པོ་ངེས་པའི་ངེས་ཤེས་ཆོས་ཅན། སྔོན་པོ་མངོན་སུམ་དུ་རྟོགས་
པའི་ཚད་མ་ཡིན་པར་ཐལ། དེ་ལ་མངོན་སུམ་གྱི་ཚད་མ་ཡིན་པའི་ཕྱིར། ཁྱབ་པ་ཁས།
འདོད་མི་ནུས་ཏེ། རྟོག་པ་ཡིན་པའི་ཕྱིར། ཁ་ཅིག །ཀུན་རྫོབ་བདེན་པ་ལ་ཡང་དག་
- 134 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཀུན་རྫོབ་དང༌། ལོག་པའི་ཀུན་རྫོབ་གཉིས་སུ་འབྱེད་རིགས་ཟེར་ན། དེ་ལ་སྣང་ཚུལ་
དང་གནས་ཚུལ་མཐུན་པ་དང༌། དེ་ལྟར་མི་མཐུན་པ་གཉིས་སུ་འབྱེད་རིགས་པར་ཐལ།
དམ་བཅའ་དེའི་ཕྱིར། འདོད་མི་ནུས་ཏེ། དེ་ཡིན་ན། སྣང་ཚུལ་དང་གནས་ཚུལ་མི་
མཐུན་པས་ཁྱབ་པའི་ཕྱིར། གཞན་ཡང་། སོ་སོ་སྐྱེ་བོའི་རྒྱུད་ཀྱི་ཤེས་པ་ལ་འཁྲུལ་ཤེས་
དང་མ་འཁྲུལ་བའི་ཤེས་པ་གཉིས་སུ་འབྱེད་རིགས་པར་ཐལ། དམ་བཅའ་དེའི་ཕྱིར།
འདོད་མི་ནུས་ཏེ། དེའི་རྒྱུད་ཀྱི་ཤེས་པ་ཡིན་ན། འཁྲུལ་ཤེས་ཡིན་དགོས་པའི་ཕྱིར། །
ཁ་ཅིག །ཀུན་རྫོབ་བདེན་པ་ལ། སྣང་བ་ལྟར་གྲུབ་པ་དང་། དེ་ལྟར་མ་གྲུབ་པ་
གཉིས་སུ་འབྱེད་མི་རིགས་ཏེ། དེ་ཡིན་ན། སྣང་བ་ལྟར་མ་གྲུབ་པའི་ཁྱབ་པའི་ཕྱིར།
ཟེར་ན་རྣམ་མཁྱེན་གྱི་སྣང་བ་ཆོས་ཅན། དེར་ཐལ། དེའི་ཕྱིར། འདོད་ན། རྣམ་མཁྱེན་
ཆོས་ཅན། ཁྱོད་ལ་སྣང་བ་སྣང་བ་ལྟར་གྲུབ་པར་ཐལ། ཁྱོད་མ་འཁྲུལ་བའི་ཤེས་པ་
ཡིན་པའི་ཕྱིར། གཞན་ཡང་། ཀུན་རྫོབ་བདེན་པ་ལ་ཡང་དག་དང་ལོག་པ་གཉིས་སུ་
འབྱེད་མི་རིགས་པར་ཐལ། ཡང་དག་ཀུན་རྫོབ་མེད་པའི་ཕྱིར། དེར་ཐལ། ཡང་དག་
པ་དང་། ཀུན་རྫོབ་འགལ་བའི་ཕྱིར་ཏེ། ཡང་དག་པ་ཡིན་ན། བདེན་པ་ཡིན་དགོས།
ཀུན་རྫོབ་ཡིན་ན། རྫུན་པ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ཀུན་རྫོབ་བདེན་
པ་མེད་པར་ཐལ། (༧༠བ)ཀུན་རྫོབ་དང་། བདེན་པ་འགལ་བའི་ཕྱིར། ཟེར་ན་མ་ཁྱབ་
བོ། །
རང་ལུགས་ཀུན་རྫོབ་ཡིན་ན། རྫུན་པ་ཡིན་པས་ཁྱབ། བསླུ་བ་ཡིན་པས་ཁྱབ།
ལོག་པ་ཡིན་པས་ཁྱབ། བྱས་པ་ལ་ཁ་ཅིག །ལས་འབྲས་ཆོས་ཅན། བསླུ་བ་ཡིན་
པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་མི་ནུས་ཏེ། མི་བསླུ་བ་ཡིན་པའི་
ཕྱིར་ཏེ། མི་བསླུ་བའི་ཕྱིར། ཟེར་ན་འདིར་མ་ཁྱབ། འོ་ན་མ་འོངས་པ་ཆོས་ཅན། མ་
འོངས་པ་མ་ཡིན་པར་ཐལ། འོངས་པ་ཡིན་པའི་ཕྱིར་ཏེ། འོངས་པའི་ཕྱིར། ཁྱབ་པ་
- 135 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁས། མ་རིག་པ་ཆོས་ཅན། མ་རིག་པ་མ་ཡིན་པར་ཐལ། རིག་པ་ཡིན་པའི་ཕྱིར།
ཁྱབ་པ་ཁས། གཞན་ཡང་། བདེན་ན། བདེན་པ་ཡིན་དགོས་པར་ཐལ། མི་བསླ་ན་མི་
བསླུ་བ་ཡིན་དགོས་པའི་ཕྱིར། རྟགས་ཁས། འདོད་ན། སངས་རྒྱས་ཀྱི་བཀའ་ཆོས་
ཅན། དེར་ཐལ། དེའི་ཕྱིར། མ་གྲུབ་ན། དེ་བདེན་པར་ཐལ། ལས་རྒྱུ་འབྲས་མི་བསླུ་
བའི་ ཕྱིར། འདོད་ན། སངས་ རྒྱས་ ཀྱི་ བཀའ་ཆོས་ཅན། རྫུན་ པ་ མ་ ཡིན་ པར་ ཐལ།
བདེན་པ་ཡིན་པའི་ཕྱིར་ཏེ། བདེན་པའི་ཕྱིར། ཁྱབ་པ་ཁས། འཁོར་གསུམ།
ཁོ་ན་རེ། ཚད་མ་ཆོས་ཅན་། བསླུ་བ་མ་ཡིན་པར་ཐལ། མི་བསླུ་བ་ཡིན་པའི་ཕྱིར།
དེར་ཐལ། གསར་དུ་མི་བསླུ་བའི་རིག་པ་ཡིན་པའི་ཕྱིར། ཟེར་ན། ཐེག་ཆེན་གྱི་མཐོང་
ལམ་བར་ཆད་མེད་ལམ་ཆོས་ཅན། རྟོག་པ་ཡིན་པར་ཐལ། ཡང་དག་པའི་རྟོག་པ་ཡིན་
པའི་ཕྱིར། ཁྱབ་པ་ཁས། དེར་ཐལ། འཕགས་ལམ་ཡང་དག་ཡིན་པའི་ཕྱིར། ཁ་ཅིག །
རྣམ་མཁྱེན་ཆོས་ཅན། རྫུན་པ་མ་ཡིན་པར་ཐལ། བདེན་པ་ཡིན་པའི་ཕྱིར། དེར་ཐལ།
རང་སྣང་ཡུལ་དུ་བྱེད་པའི་བློ་ལ་སྣང་བ་ལྟར་གྲུབ་པའི་ཕྱིར་ཏེ། སངས་རྒྱས་ནང་ཕན་
ཚུན་ཁོ་ནའི་མངོན་སུམ་གྱི་སྤྱོད་ཡུལ་ཡིན་པའི་ཕྱིར་ན་འདིར་མ་ཁྱབ། རྣམ་མཁྱེན་ཆོས་
ཅན། རང་སྣང་ཡུལ་དུ་(༧༡ན)བྱེད་པའི་བློ་ལ་སྣང་བ་ལྟར་མ་གྲུབ་པར་ཐལ། ཁྱོད་
རྟོག་པའི་སྣང་ཡུལ་ཡིན་པའི་ཕྱིར། དེར་ཐལ། རྟོག་པས་སྒྲོ་བཏགས་ཡིན་པའི་ཕྱིར་ཏེ།
གཞི་གྲུབ་པའི་ཕྱིར། གཞི་དེ་ཀུན་རྫོབ་བདེན་པར་འགྲུབ་པ་ལ། གཞི་དེ་རྫུན་པར་
འགྲུབ་དགོས་ཤིང་ཞེས་བཤད་པ་མི་འཐད་པར་ཐལ། ཀུན་རྫོབ་བདེན་པ་ཡིན་ན།
རྫུན་པ་ཡིན་པས་མ་ཁྱབ་པའི་ཕྱིར། རྟགས་ཁས། །
ཁ་ཅིག །ལོག་པའི་ཀུན་རྫོབ་ཡོད་དེ། ཀུན་རྫོབ་བདེན་པ་ཡིན་ན། ལོག་པའི་
ཀུན་རྫོབ་ཡིན་དགོས་པའི་ཕྱིར་ཏེ། ཀུན་རྫོབ་བདེན་པ་ཡིན་ན། ལོག་པ་ཡིན་དགོས་
པའི་ཕྱིར། ཟེར་ན། ལོག་པ་དང་ཀུན་རྫོབ་ཀྱི་གཞི་མཐུན་ཡིན་ན། ལོག་པའི་ཀུན་རྫོབ་
- 136 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡིན་དགོས་པར་ཐལ། ཀུན་རྫོབ་བདེན་པ་ཡིན་ན། ལོག་པའི་ཀུན་རྫོབ་ཡིན་དགོས་
པའི་ཕྱིར། རྟགས་ཁས། འདོད་ན། གཟུགས་འཛིན་མིག་ཤེས་ཆོས་ཅན། ལོག་པའི་
ཤེས་པ་ཡིན་པར་ཐལ། ལོག་པ་དང་ཤེས་པའི་གཞི་མཐུན་ཡིན་པའི་ཕྱིར། ཁྱབ་པ་
ཁས། འདོད་མི་ནུས་ཏེ། ཆོས་ཅན་དེའི་ཕྱིར།
རང་ལུགས། ལོག་པའི་ཀུན་རྫོབ་ཡོད་བྱས་པ་ལ་ཁ་ཅིག །བྱེད་བཞིན་གྱི་
གཟུགས་འཛིན་པའི་མིག་ཤེས་དེ། ལོག་པའི་ཀུན་རྫོབ་ཡིན་པར་ཐལ། ལོག་པའི་ཀུན་
རྫོབ་ཡོད་པའི་ཕྱིར། འདོད་ན། དེ་སྟོང་ཉིད་མ་རྟོགས་པའི་ཐ་སྙད་པའི་ཚད་མས་རྫུན་
པར་རྟོགས་པར་ཐལ། འདོད་པའི་ཕྱིར་ན། འདིར་མ་ཁྱབ། ཊཱིཀ་ཆེན་ལས། ཀུན་རྫོབ་
ནི་ཐ་སྙད་པའི་ཚད་མས་འཇོག་དགོས་པའི་ཕྱིར། ལོག་པའི་ཀུན་རྫོབ་འཇོག་ན་ཡང་དེ་
ལ་བལྟོས་ནས་འཇོག་དགོས་ན། མ་རིག་པའི་བག་ཆགས་ཀྱིས་བསླད་པ་ནི། འཁྲུལ་
བར་ཐ་སྙད་པའི་ཚད་མས་མི་འགྲུབ་པའི་ཕྱིར་རོ། །ཞེས་གསུངས་པའི་ཕྱིར་ན་མ་ཁྱབ།
འདོད་ན། དེ་འདྲ་བའི་མིག་ཤེས་ཆོས་ཅན། དེས་བདག་མེད་དུ་རྟོགས་པར་(༧༡བ)ཐལ།
འདོད་པའི་ཕྱིར། མ་རིག་བག་ཆགས་ཀྱིས་བསླད་པའི་ཤེས་པ་ཡིན་ན། སྟོང་ཉིད་མ་
རྟོགས་པའི་ཚད་མས་འཁྲུལ་ཤེས་སུ་རྟོགས་པས་ཁྱབ་པར་ཐལ། ཊིཀ་ཆེན་གྱི་ལུང་
དེས། ལོག་པའི་ཀུན་རྫོབ་བཀག་པའི་ཕྱིར། རྟགས་ཁས། འདོད་ན། བྱད་བཞིན་གྱི་
གཟུགས་འཛིན་པའི་མིག་ཤེས་ཆོས་ཅན། དེར་ཐལ། དེའི་ཕྱིར། འདོད་ན། དེས་དེ་
ལྟར་རྟོགས་པར་ཐལ། དེས་བྱད་བཞིན་གྱི་གཟུགས་བྱད་བཞིན་མ་ཡིན་པར་རྟོགས་
པའི་ཕྱིར། །
ཁ་ཅིག །བདེན་འཛིན་ལོག་ཤེས་སུ་ཐ་སྙད་པའི་ཚད་མས་མ་གྲུབ་པ། ཊིཀ་ཆེན་
གྱི་ལུང་དེའི་དོན་ཡིན། ཞེས་ཟེར། དེ་དེ་ལྟར་དུ་གྲུབ་པར་ཐལ། བདེན་འཛིན་ལོག་
ཤེས་ཡིན་པ་ཐ་སྙད་པའི་ཚད་མས་གྲུབ་པའི་ཕྱིར། མ་གྲུབ་ན། དེ་ཆོས་ཅན། དེར་ཐལ།
- 137 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁྱོད་ཐ་སྙད་པའི་ཚད་མའི་རྙེད་དོན་ཡིན་པའི་ཕྱིར་ཏེ། ཁྱོད་ཀུན་རྫོབ་བདེན་པ་ཡིན་
པའི་ཕྱིར། །
རང་ལུགས་ནི། ཁོ་ན་རེ། ཡང་དག་པ་དང་ཀུན་རྫོབ་འགལ་བས། ཡང་དག་ཀུན་
རྫོབ་མི་སྲིད་མོད། བདེན་འཛིན་ཡུལ་དང་བཅས་པ་ཅིའི་ཕྱིར་ཀུན་རྫོབ་ཏུ་མི་བཞེད་ཅེ་
ན། བདེན་འཛིན་ཆོས་ཅན། ལོག་པའི་ཀུན་རྫོབ་མ་ཡིན་ཏེ། ལོག་པའི་ཀུན་རྫོབ་ཡིན་
ན། སྟོང་ཉིད་མ་རྟོགས་པའི་ཐ་སྙད་པའི་ཚད་མས་ལོག་པར་རྟོགས་དགོས་པ་ལས།
དེས་ལོག་པར་མ་རྟོགས་པའི་ཕྱིར། ཞེས་པ་ནི་ལུང་དེ་དག་གི་དོན་ཡིན་ནོ། །
ཁ་ཅིག །འཇིག་རྟེན་གྱི་ཤེས་ངོ་ལ་ལྟོས་ནས་ཀུན་རྫོབ་ལ་ཡང་དག་པའི་ཀུན་
རྫོབ་དང་། ལོག་པའི་ཀུན་རྫོབ་གཉིས་སུ་འབྱེད་པ་ཡིན་ནོ། །ཟེར་ན། གཟུགས་དེ། དེ་
ལ་ལྟོས་ནས་ཡང་དག་ཀུན་རྫོབ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེ་
དེ་ལ་ལྟོས་ནས་ཡང་དག་པ་ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན།།
དེ་མ་ཡིན་པར་ཐལ། དེ་ལ་ལྟོས་ནས་རྫུན་པ(༧༢ན)་ཡིན་པའི་ཕྱིར་ཏེ། དེ་ལ་ལྟོས་
ནས་ཀུན་རྫོབ་ཡིན་པའི་ཕྱིར། རྟགས་ཁས། གཞན་ཡང་དམ་བཅའ་མི་འཐད་
པར་ཐལ། འཇིག་རྟེན་ཤེས་ངོ་ལ་ལྟོས་ནས་ཡང་དག་ཀུན་རྫོབ་མེད་པའི་ཕྱིར་ཏེ། དེ་
ལ་ལྟོས་ཏེ་ཡང་དག་ཡིན་ན། དེ་ལ་ལྟོས་ཏེ་ཀུན་རྫོབ་མ་ཡིན་དགོས་པའི་ཕྱིར། བྱས་པ་
ལ་ཁོ་ན་རེ། ཡང་དག་ཀུན་རྫོབ་ཡོད་པར་ཐལ། ཡང་དག་པར་གྱུར་པའི་ཀུན་རྫོབ་
ཡོད་པའི་ཕྱིར། མ་ཁྱབ། ཡང་དག་པར་གྱུར་པའི་ཀུན་རྫོབ་མེད་པར་ཐལ། ཡང་དག་
པ་ཡིན་ན། ཀུན་རྫོབ་མ་ཡིན་དགོས་པའི་ཕྱིར། འཁོར་གསུམ། རྟགས་དེར་ཐལ། ཀུན་རྫོ་བ་
ལ་འཇིག་རྟེན་གྱི་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་རིགས་པའི་ཕྱིར། །
གཞན་ཡང་། འཇིག་རྟེན་ཤེས་ངོ་ལ་ལྟོས་ཏེ་ཀུན་རྫོབ་བདེན་པ། དེ་ལ་ལྟོས་ཏེ་
ཀུན་རྫོབ་ཡིན་ན། དེ་ལ་ལྟོས་ཏེ་བདེན་པ་མ་ཡིན་དགོས་ པའི་ཕྱིར། ཁྱབ་པ་ཁས།
- 138 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
འདོད་ན། ཐ་སྙད་པའི་ཚད་མས་ཤེས་ངོ་ལ་ལྟོས་ནས་ཀུན་རྫོབ་བདེན་པ་མེད་པར་ཐལ།
འདོད་པའི་ཕྱིར། འདོད་ན། དེའི་ཤེས་ངོར་ཀུན་རྫོབ་བདེན་པ་མེད་པར་ཐལ། འདོད་
པའི་ཕྱིར། འདོད་ན། ཀུན་རྫོབ་བདེན་པ་མེད་པར་ཐལ་ལོ། །ཟེར་ན། འཇིག་རྟེན་
ཤེས་ངོ་ལ་ལྟོས་ཏེ་ཀུན་རྫོབ་བདེན་པ་ཡིན་ན། དེ་ལ་ལྟོས་ཏེ་བདེན་པ་ཡིན་དགོས་
པར་ཐལ། འཇིག་རྟེན་ཤེས་ངོ་ལ་ལྟོས་ཏེ་ཡང་དག་ཀུན་རྫོབ་ཡིན་ན། དེ་ལ་ལྟོས་ཏེ་
ཀུན་རྫོབ་ཡིན་དགོས་པའི་ཕྱིར། །
ཁ་ཅིག །འཇིག་རྟེན་ཤེས་ངོ་ལ་ལྟོས་ཏེ་ཀུན་རྫོབ་ལ། ཡང་དག་ཀུན་རྫོབ་དང་།
ལོག་པའི་ཀུན་རྫོབ་གཉིས་སུ་འབྱེད་རིགས་ཏེ། ལམ་རིམ་ཆུང་བ་ལས། ཐལ་འགྱུར་
བའི་ལུགས་ཀྱིས་འཕྲལ་གྱི་འཁྲུལ་རྒྱུས་མ་བསླད་པའི་ཤེས་པ་དྲུག་དང་དེ་ལས་བཟློག་
པའི་ཤེས་པ་དྲུག་དང་། ཤེས་པ་སྔ་མ་དྲུག་གིས་བཟུང་བའི་ཡུལ་དྲུག་དང་ཕྱི་མ་དྲུག་
གིས་བཟུང་བའི་ཡུལ་དྲུག་སྟེ། ལོག་པའི་ཡུལ་ཡུལ་ (༧༢བ)ཅན་དྲུག་ལོག་པའི་ཀུན་
རྫོབ་དང་། མ་ལོག་པའི་ཡུལ་ཡུལ་ཅན་དྲུག་ཡང་དག་ཀུན་རྫོབ་ཏུ་འཇོག་ལ། དེ་ཡང་
འཇིག་རྟེན་པའམ་ཐ་སྙད་པའི་ཚད་མ་ཉིད་ལ་ལྟོས་ནས་ཡང་དག་དང་། ལོག་པའི་
ཀུན་རྫོབ་ཉིད་དུ་འཇོག་གི་ཞེས་གསུངས་པའི་ཕྱིར། །
གཞན་ཡང་། འཇིག་རྟེན་ཤེས་ངོ་ལ་ལྟོས་ཏེ་ཀུན་རྫོབ་ལ་ཡང་ལོག་གཉིས་སུ་
འབྱེད་རིགས་པར་ཐལ། ཊཱིཀ་ཆེན་ལས། བདེན་འཛིན་ལ་ལྟོས་ཏེ་ཀུན་རྫོབ་ཀྱི་དབྱེ་བ་
བཤད་པ། ཞེས་ གསུངས་ པའི་ ཕྱིར། ཟེར་ན་སྐྱོན་མེད་དེ། ལུང་དེའི་དོན། ཀུན་རྫོབ་
ལ་འཇིག་རྟེན་གྱི་ཤེས་ངོ་ལ་ལྟོས་ནས་ཡང་ལོག་གཉིས་སུ་འབྱེད་ཅེས་པའི་དོན་ཡིན་
པའི་ཕྱིར། །
ཁ་ཅིག །ལམ་རིམ་དང་ཊིཀ་ཆེན་གྱི་དོན་དུ་བསམ་ནས་ཀུན་རྫོབ་ལ་འཇིག་རྟེན་
ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་ཅེས་པའི་འཇིག་རྟེན་པའི་ཤེས་པ་དེ་ཐ་
- 139 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྙད་པའི་ཚད་མ་ལ་བྱེད་ཟེར་ན། སྟོང་ཐུན་ཆེན་མོ་ལས། ཤེས་བྱ་ཆོས་ཅན། ཐ་སྙད་པའི་
ཚད་མས་ཀུན་རྫོབ་ལ་ཡང་ལོག་གཉིས་སུ་འགྲུབ་པར་ཐལ། དམ་བཅའ་དེའི་ཕྱིར།
འདོད་ན། ཀུན་རྫོབ་ལ་ཡང་ལོག་གཉིས་སུ་གྲུབ་པར་ཐལ་ལོ། །
གཞན་ཡང་། ཀུན་རྫོབ་ལ་འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་
འབྱེད་ཅེས་པའི་འཇིག་རྟེན་པའི་ཤེས་པ་དེ་ཐ་སྙད་པའི་ཚད་མ་ལ་བྱེད་པ་མི་རིགས་
པར་ཐལ། དེ་དང་བདེན་འཛིན་གྱི་གཞི་མཐུན་ཡོད་པའི་ཕྱིར་ཏེ། དེ་བདེན་འཛིན་ཡིན་
པའི་ཕྱིར་ཏེ། དེའི་འཇིག་རྟེན་ཤེས་ངོ་ལ་བདེན་པར་གྲུབ་པ་ཡོད་པའི་ཕྱིར་ཏེ། དེའི་
འཇིག་རྟེན་གྱི་དོན་ཡང་དག་པར་གྲུབ་པ་ཡོད་པའི་ཕྱིར། མ་གྲུབ་ན། དེ་འདྲ་བའི་
འཇིག་རྟེན་པའི་ཤེས་པ་ཆོས་ཅན། ཁྱོད་ཀྱི་འཇིག་རྟེན་གྱི་དོན་ཡང་དག་པར་གྲུབ་
པར་ཐལ། ཁྱོད་འཇིག་རྟེན་ཉིད་ལས་བདེན་ཡིན། ཞེས་པའི་སྐབས་ནས་བསྟན་པའི་
འཇིག་རྟེན་པའི་ཤེས་པ་(༧༣ན)ཡིན་པའི་ཕྱིར། །
དེས་ན། རང་ལུགས་ལ། ཀུན་རྫོབ་ལ་འཇིག་རྟེན་པའི་ཤེས་ངོ་ལ་ལྟོས་ཏེ་ཡང་
ལོག་གཉིས་སུ་འབྱེད་ཅེས་པའི་འཇིག་རྟེན་པའི་ཤེས་པ་དེ། འཇིག་རྟེན་རང་དགའ་
བའི་བློ་ལྷན་སྐྱེས་ལ་བྱེད་པ་ཡིན་ནོ། །ཞེས་གསུངས། །
རེ་ཞིག །སྤྱི་གཙོ་བོ་དེ་འཇིག་རྟེན་གྱི་ཤེས་ངོ་ལ་ལྟོས་ཏེ། ལོག་པ་མ་ཡིན་
པར་ཐལ། དམ་བཅའ་དེ་འཐད་པ་གང་ཞིག །དེ་འདྲ་བའི་བློ་ལྷན་སྐྱེས་དེས། སྤྱི་གཙོ་
བོའི་ལོག་པར་རྟོགས་མི་ནུས་པའི་ཕྱིར། འདོད་མི་རིགས་ཏེ། དེ་སྟོང་ཉིད་མ་རྟོགས་
པའི་ཐ་སྙད་པའི་ཚད་མའི་ངོར་ལོག་པ་ཡིན་པའི་ཕྱིར། ཁྱབ་སྟེ། ཊཱིཀ་ཆེན་ལས། དེ་ཁོ་
ན་ཉིད་ལ་མངོན་དུ་མ་ཕྱོགས་པའི་ཐ་སྙད་པའི་ཚད་མས་ལོག་པར་རྟོགས་ན། འཇིག་
རྟེན་པའི་ཤེས་པས་ལོག་པར་རྟོགས་པ་ཡིན་ནོ། །ཞེས་གསུངས་པའི་ཕྱིར། །
ཁ་ཅིག །འཇིག་རྟེན་ཤེས་ངོར་བདེན་པ་ཡིན་ན། ཡོད་པས་ཁྱབ་ཟེར་ན། བདེན་
- 140 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
གྲུབ་ཆོས་ཅན། དེར་ཐལ། དེའི་ཕྱིར། དེར་ཐལ། དེའི་ངོར་ཡང་དག་པ་ཡིན་པའི་ཕྱིར།
དེར་ཐལ། བདེན་འཛིན་ལྷན་སྐྱེས་ཀྱི་ངོར་ཡང་དག་པ་ཡིན་པའི་ཕྱིར། །
ཁ་ཅིག །གློ་བུར་ཀྱི་འཁྲུལ་རྒྱུས་མ་བསླད་པའི་ཕྱིན་ཅི་ལོག་གི་ཡུལ་དྲུག་གང་
རུང་ཡིན་ན། འཇིག་རྟེན་ཤེས་ངོར་ཡང་དག་པ་ཡིན་པས་ཁྱབ་ཟེར་ན། གང་ཟག་རང་
སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་ཆོས་ཅན། དེར་ཐལ། དེའི་ཕྱིར།
དེར་ཐལ། དེ་འདྲ་བའི་ཡུལ་ཅན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་མི་ནུས་
ཏེ། དེའི་ཤེས་ངོར་ལོག་པ་ཡིན་པའི་ཕྱིར། དེར་ཐལ། སྟོང་ཉིད་ལ་བློ་ཁ་མ་ཕྱོགས་
པའི་ཐ་སྙད་པའི་ཚད་མའི་ངོར་ལོག་པ་ཡིན་པའི་ཕྱིར་ཏེ། དེ་ལ་སྟོང་ཉིད་མ་རྟོགས་
པའི་སྔ་རོལ་དུ་གང་ཟག་རང་སྐྱ་ཐུབ་པའི་རྫ་ས་ཡོད་ཀྱི་སྟོང་པ་རྟོགས་པ་ཡོད་པའི་ཕྱིར།
ཁ་ཅིག །འཕྲལ་གྱི་འཁྲུལ་རྒྱུས་མ་བསླད་པའི་ཡུལ་ཡུལ་ཅན་(༧༣བ)གང་རུང་
ཡིན་ན། འཇིག་རྟེན་ཤེས་ངོ་ལ་ལྟོས་ཏེ་ཡང་དག་པ་ཡིན་པས་ཁྱབ་ཟེར་ན། བདེན་
མེད་ཆོས་ཅན། དེར་ཐལ། དེའི་ཕྱིར། འདོད་ན། སྟོང་ཉིད་ལ་བློ་ཁ་མ་ཕྱོགས་པའི་གང་
ཟག་གི་ངོར་ཡང་དག་པ་ཡིན་པར་ཐལ། འདོད་པའི་ཕྱིར། འདོད་ན། སྟོང་ཉིད་ལ་བློ་
ཁ་མ་ཕྱོགས་པའི་གང་ཟག་ཆོས་ཅན། ཁྱོད་ཀྱི་ཤེས་ངོར་བདེན་མེད་ཡང་དག་པ་མ་
ཡིན་པར་ཐལ། ཁྱོད་བདེན་མེད་ལ་བློ་ཁ་མ་ཕྱོགས་པའི་གང་ཟག་ཡིན་པའི་ཕྱིར། །
ཁ་ཅིག །གློ་བུར་གྱི་འཁྲུལ་རྒྱུས་བསླད་པའི་ཤེས་པ་ཡིན་ན། དེ་ལ་ལྟོས་ཏེ་ལོག་
པ་ཡིན་པས་ཁྱབ་ཟེར་ན། གྲུབ་མཐས་རྒྱུད་བསླད་པའི་དབང་གིས་གང་ཟག་བདེན་
པར་གྲུབ་པ་འཐད་སྙམ་དུ་འཛིན་པའི་བློ་ཆོས་ཅན། དེར་ཐལ། དེའི་ཕྱིར། དེ་འདྲ་བའི་
ཡུལ་ཅན་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། འཇིག་རྟེན་པའི་ཤེས་པས་
དེ་ལོག་ཤེས་སུ་རྟོགས་པར་ཐལ། འདོད་པའི་ཕྱིར། འདོད་ན། སྟོང་ཉིད་ལ་བློ་ཁ་མ་
ཕྱོགས་པའི་ཐ་སྙད་པའི་ཚད་མས་དེ་ལོག་ཤེས་སུ་རྟོགས་པར་ཐལ་ལོ། །འདོད་ན།
- 141 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དེས་དེའི་ཞེན་ཡུལ་མེད་པར་རྟོགས་པར་ཐལ་ལོ། །འདོད་ན། དེས་དེ་བདེན་མེད་དུ་
རྟོགས་པར་ཐལ་ལོ། །གྲུབ་མཐའ་ཀུན་ཤེས་ན་རེ། ཀུན་རྫོབ་བདེན་པ་ཚད་མས་མ་
གྲུབ་སྟེ། དེ་བདེན་འཛིན་གྱིས་བཞག་པའི་ཕྱིར། འཇུག་འགྲེལ་ལས། དེ་ལྟར་སྲིད་པའི་
ཡན་ལག་གི་ཡོངས་སུ་བསྡུས་པའི་ཉོན་མོངས་ཅན་གྱི་མ་རིག་པའི་དབང་གིས་ཀུན་
རྫོབ་བདེན་པ་རྣམ་པར་བཞག་གོ །ཞེས་གསུངས་པའི་ཕྱིར། སངས་རྒྱས་ཀྱི་རྒྱུད་ལ་
ཀུན་རྫོབ་ཙམ་འཇོག་པའི་བློ་མེད་དེ། སྣང་བ་མེད་པའི་ཡུལ་མངའ་བ་རྣམས་ལ་ནི་མ་
ཡིན་ནོ། །ཞེས་གསུངས་པའི་ཕྱིར། །
གཞན་ཡང་། ས་དང་པོའི་མཉམ་གཞག་ནས། ས་བཅུ་པའི་མཉམ་གཞག་གི་བར་
ཀུན་རྫོབ་ཀྱི་སྣང་བ་ཇེ་གསལ་(༧༤ན)ཇེ་གསལ་དུ་འགྲོ་བར་ཐལ། སངས་རྒྱས་ཀྱི་ཡེ་
ཤེས་ལ་ཀུན་རྫོབ་ཀྱི་སྣང་བ་ཡོད་པའི་ཕྱིར། གཞན་ཡང་ལམ་འབྲས་བུ་དང་བཅས་
པའི་རྗེས་སུ་མཐུན་པ་མ་ཡིན་པར་ཐལ། སྔགས་ལམ་གྱི་དཀྱིལ་འཁོར་རེ་རེའི་སྔོན་དུ་
ཀུན་རྫོབ་ཀྱི་སྣང་བ་ནན་གྱིས་འགོག་དགོས་པ་གང་ཞིག །འབྲས་དུས་སུ་ཀུན་རྫོབ་ཀྱི་
སྣང་བ་ཡོད་པའི་ཕྱིར། རྟགས་ཁས། གཞན་ཡང་མ་དག་པའི་སྣོད་ཀྱི་འཇིག་རྟེན་དེ།།
འཁྲུལ་རྒྱུ་ལས་ཉོན་གྱི་དབང་གིས་སྣང་བ་མ་ཡིན་པར་ཐལ། དེ་སངས་རྒྱས་ཀྱི་ཡེ་ཤེས་
ལ་སྣང་བའི་ཕྱིར། རྟགས་ཁས། འདོད་ན། འཁྲུལ་རྒྱུ་ལས་ཉོན་གྱིས་བསྐྱེད་པ་མ་ཡིན་
པར་ཐལ། འདོད་པའི་ཕྱིར། གཞན་ཡང་། འབྱུང་ལུས་བེམ་ཆོས་དང་བྲལ་བས་སངས་
རྒྱས་ཀྱི་སྐུ་འགྲུབ་པའི་ཕྱིར་དུ། སྒྱུ་ལུས་ལ་སོགས་པའི་ལམ་བསྒོམ་པ་ལ་དགོས་པ་
མེད་པར་ཐལ། སངས་རྒྱས་ཀྱི་ཡེ་ཤེས་བེམ་ཆོས་ཐམས་ཅད་ལ་འཇུག་པའི་ཕྱིར། རྟགས་
ཁས། གཞན་ཡང་། མེས་བཙོ་སྲེག་གི་བྱ་བ་བྱེད་པ་ལ་སོགས་པ་མེད་དེ། ཚད་མས་
གྲུབ་པའི་དོན་བསླུ་མེད་དང་། བསླུ་མེད་ཀྱི་དོན་ཚུགས་ཐུབ་ལས་མ་འདས་པའི་ཕྱིར།
ཞེས་ཟེར།
- 142 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འོ་ན། ཤེས་བྱ་ཆོས་ཅན། ས་དང་པོའི་མཉམ་གཞག་ནས། ས་བཅུ་པའི་མཉམ་
གཞག་བར་ཀུན་རྫོབ་ཀྱི་སྣང་བ་ཇེ་ཆུང་ཇེ་ཆུང་དུ་འགྲོ་བར་ཐལ། སངས་རྒྱས་ཀྱི་ས་ན་ཀུན་
རྫོབ་ཀྱི་སྣང་བ་མེད་པའི་ཕྱིར། རྟགས་ཁྱབ་ཁས། མཉམ་གཞག་དེ་རྣམས་ལ་ཀུན་རྫོབ་
མི་སྣང་བའི་ཕྱིར། གཞན་ཡང་། ལམ་འབྲས་བུ་དང་བཅས་པ་རྗེས་སུ་མཐུན་པ་ཡིན་
པར་ཐལ། བསྐྱེད་རིམ་གྱི་ལམ་བསྒོམ་པའི་སྔོན་དུ་ཀུན་རྫོབ་ཀྱི་ལྷའི་སྣང་བ་ནན་གྱིས་
འགོག་དགོས་པ་གང་ཞིག །འབྲས་དུས་སུ་ཀུན་རྫོབ་ཀྱི་སྣང་བ་ཡོད་པའི་ཕྱིར། འཁོར་
གསུམ། (༧༤བ)གཞན་ཡང་། དོན་དམ་བདེན་པ་ཆོས་ཅན། ཚུགས་ཐུབ་ཏུ་གྲུབ་པར་
ཐལ། བསླུ་མེད་ཡིན་པའི་ཕྱིར་ཏེ། ཚད་མས་གྲུབ་པའི་ཕྱིར། འཁོར་གསུམ། །
གཞན་ཡང་། སངས་རྒྱས་འཕགས་པའི་རྒྱུད་ལ་ཇི་སྙེད་པ་མཁྱེན་པའི་ཡེ་ཤེས་
མེད་པར་ཐལ། དེའི་རྒྱུད་ལ་ཀུན་རྫོབ་མཁྱེན་པའི་ཡེ་ཤེས་མེད་པའི་ཕྱིར། རྟགས་ཁས།
འདོད་ན། དེའི་རྒྱུད་ལ་གནས་དང་གནས་མིན་པ་མཁྱེན་པའི་སྟོབས་མེད་པར་ཐལ།
འདོད་པའི་ཕྱིར། འདོད་ན། དེའི་རྒྱུད་ལ་སྟོབས་བཅུ་མེད་པར་ཐལ་ལོ། །
གཞན་ཡང་། དེའི་རྒྱུད་ལ་བརྩེ་བ་སྙིང་རྗེ་ཆེན་པོ་མེད་པར་ཐལ། དེའི་རྒྱུད་ལ་
ཀུན་རྫོབ་འཇལ་བའི་བློ་མེད་པའི་ཕྱིར། འདོད་ན། བརྩེ་བ་སྙིང་རྗེ་ཆེན་པོ་དེ་རྒྱལ་
བའི་ལོ་ཏོག་ཕུན་ཚོགས་སྐྱེད་པ་ལ་ཐོག་མཐའ་བར་གསུམ་དུ་གལ་ཆེ་བ་མ་ཡིན་པར་
ཐལ། འདོད་པའི་ཕྱིར། འདོད་མི་ནུས་ཏེ། གང་ཕྱིར་བརྩེ་ཉིད་ཅེས་སོགས་གསུངས་
པའི་ཕྱིར།
།
ཁོ་ན་རེ། གཟུགས་འཛིན་མིག་ཤེས་དེ། གཟུགས་ལ་ཚད་མ་ཡིན་པར་ཐལ།
ཀུན་རྫོབ་བདེན་པ་ཚད་མས་གྲུབ་པའི་ཕྱིར། འདོད་མི་ནུས་ཏེ། བཞི་བརྒྱ་པའི་འགྲེལ་
པ་ལས། གང་ཡང་འདི་དབང་པོའི་རྣམ་ཤེས་ལ་མངོན་སུམ་ཉིད་དུ་སྒྲོགས་ནས། གཞལ་
བྱ་ལ་ཚད་མར་རྟོགས་པ་དེ་ཡང་ཆེས་ཤིན་ཏུ་མ་འབྲེལ་བ་ཉིད་དེ། ཞེས་གསུངས་པའི་
- 143 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
༼༡༡༽ །
ཕྱིར། །
གཞན་ཡང་། གཟུགས་འཛིན་མིག་ཤེས་དེ་གཟུགས་ལ་ཚད་མ་མ་ཡིན་པར་ཐལ།
དེ་གཟུགས་ལ་འཁྲུལ་ཤེས་ཡིན་པའི་ ཕྱིར། ཁྱབ་སྟེ། རྣམ་པ་གཞན་དུ་གནས་པའི་
དངོས་པོ་ལ་རྣམ་པ་གཞན་དུ་སྣང་བའི་ཕྱིར། དེ་ལྟར་གྲུབ་པ་ཡང་ཚད་མ་ཉིད་ཐ་སྙད་
རྟོགས་པའི་ རིགས་པ་མ་ཡིན་ཏེ། རྣམ་པར་ངེས་པ་ཐམས་ཅད་ཚད་མར་ཐལ་བར་
འགྱུར་བའི་ཕྱིར། ཞེས་གསུངས་པའི་ཕྱིར། ཟེར་ན། སྐྱོན་མེད་དེ། ལུང་(༧༥ན)དེའི་
དོན་ནི་གཟུགས་འཛིན་དབང་པོའི་མངོན་སུམ་གཟུགས་ལ་རང་ངོས་ནས་གྲུབ་པའི་
ཚད་མ་མ་ཡིན་ཞེས་པའི་དོན་ཡིན། ལུང་གཉིས་པའི་དོན་ནི། གཟུགས་འཛིན་དབང་
པོའི་མངོན་སུམ་གཟུགས་ལ་རང་ངོས་ནས་གྲུབ་པའི་ཚད་མ་ཡིན་ན། དེ་གཟུགས་ལ་
འཁྲུལ་ཤེས་མ་ཡིན་དགོས་ཞེས་པའི་དོན་ཡིན་པའི་ཕྱིར།
ཡང་ཁ་ཅིག །གཟུགས་དེ་མི་བསླུ་བ་ཡིན་པར་ཐལ། གཟུགས་འཛིན་མངོན་སུམ་
གཟུགས་ལ་བསླུ་མེད་ཀྱི་ཤེས་པ་ཡིན་པའི་ཕྱིར་ཏེ། དེ་དེ་ལ་ཚད་མ་ཡིན་པའི་ཕྱིར།
འདོད་ན། དེ་མ་ཡིན་པར་ཐལ། གཟུགས་བསླུ་བ་ཡིན་པའི་ཕྱིར་ཏེ། དེ་ཀུན་རྫོབ་
བདེན་པ་ཡིན་པའི་ཕྱིར། ཞེས་ཟེར། །
ཁ་ཅིག །གཟུགས་སོགས་དངོས་པོ་རྣམས། ཉན་རང་དགྲ་བཅོམ་པ་དང་དག་ས་
ལ་གནས་པའི་སེམས་དཔའི་རྗེས་ཐོབ་ཡེ་ཤེས་ཀྱི་ངོ་བོར་ཀུན་རྫོབ་བདེན་པ་མ་ཡིན་ཏེ།
དེ་རྣམས་ཀྱིས་བདེན་འཛིན་མ་ལུས་པར་སྤངས་པའི་ཕྱིར། ཟེར་ན། བློ་དེའི་ངོར་གཞི་
དེ་ཀུན་རྫོབ་བདེན་པ་ཡིན་ན། བློ་དེའི་ངོར་གཞི་དེ་བདེན་པ་ཡིན་དགོས་པར་ཐལ།
གཟུགས་སོགས་དེ་རྣམས་ཀྱི་ངོར་ཀུན་རྫོབ་བདེན་པ་མ་ཡིན་པའི་ཤེས་བྱེད་ལ། དེ་
རྣམས་ཀྱི་བདེན་འཛིན་མ་ལུས་པར་སྤངས་པ་འགོད་རིགས་པའི་ཕྱིར། འདོད་མི་ནུས་
ཏེ། བློ་དེའི་ངོར་གཞི་དེ་ཀུན་རྫོབ་བདེན་པ་ཡིན་ན། དེའི་ངོར་གཞི་དེ་བརྫུན་པ་ཡིན་
- 144 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དགོས་པའི་ཕྱིར་ཏེ། དེའི་ངོར་དེ་ཀུན་རྫོབ་ཡིན་དགོས་པའི་ཕྱིར། །
ཁ་ཅིག །གཟུགས་སོགས་ཀུན་རྫོབ་བདེན་པར་མེད་དོ་ཟེར་ན། གཟུགས་ཆོས་
ཅན། མེད་པར་ཐལ། ཀུན་རྫོབ་བདེན་པར་ཡང་མེད། དོན་དམ་བདེན་པར་ཡང་མེད་
པའི་ཕྱིར། དང་པོ་ཁས། ཕྱི་མ་མ་གྲུབ་ན། བདེན་པར་གྲུབ་པར་ཐལ་ལོ། ། །
བྱས་པ་ལ་(༧༥བ)ཁོ་ན་རེ། ཆོས་དེ་རྟེན་འབྲེལ་ཡིན་ན། ཆོས་དེ་བདེན་པར་མེད་
དགོས་པར་ཐལ་ལོ། །རྟེན་འབྲེལ་ཡིན་ན། བདེན་པར་མེད་དགོས་པའི་ཕྱིར། འདོད་ན།
གཟུགས་ཆོས་ཅན། ཀུན་རྫོབ་བདེན་པར་མེད་པར་ཐལ། ཀུན་རྫོབ་རྟེན་འབྲེལ་ཡིན་
པའི་ཕྱིར། འཁོར་གསུམ། ཟེར་ན། ཀུན་རྫོབ་བདེན་པ་ཡིན་ན། བདེན་པ་ཡིན་དགོས་
པར་ཐལ། ཀུན་རྫོབ་བདེན་པར་གྲུབ་ན། བདེན་པར་གྲུབ་དགོས་པའི་ཕྱིར། རྟགས་
ཁས། ཀུན་རྫོབ་བདེན་པ་ཡིན་ན་ཀུན་རྫོབ་ཏུ་བདེན་པས་ཁྱབ་ཟེར་ན། བདེན་གྲུབ་
མེད་པར་རྟོགས་པའི་ཤེས་རབ་ཆོས་ཅན། དེར་ཐལ། དེའི་ཕྱིར། འདོད་ན། ཀུན་རྫོབ་
ཏུ་བདེན་པར་མེད་པར་ཐལ། ཀུན་རྫོབ་ཏུ་བདེན་པར་མེད་པར་རྟོགས་པའི་ཤེས་རབ་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཀུན་རྫོབ་ཏུ་བདེན་པ་ཡིན་པའི་ཕྱིར།
དེ་ཆོས་ཅན། དེར་ཐལ། ཀུན་རྫོབ་བདེན་པ་ཡིན་པའི་ཕྱིར། འཁོར་གསུམ། ཁ་ཅིག །
ཀུན་རྫོབ་ཏུ་བདེན་པ་ཡིན་ན། ཀུན་རྫོབ་བདེན་པས་ཁྱབ་ཟེར་ན། ཆོས་ཉིད་ཆོས་ཅན།
དེར་ཐལ། དེའི་ཕྱིར། ཀུན་རྫོབ་ཏུ་ཡོད་པ་བདེན་པ་ཡིན་པའི་ཕྱིར། བྱས་པ་ལ་ཁོ་ན་
རེ། གང་ཞིག་ཀུན་རྫོབ་ཏུ་ཡང་བརྫུན་པ་ནི། ཀུན་རྫོབ་ཀྱི་བདེན་པ་ཡིན་ནོ། །ཞེས་
བཤད་པ་མི་འཐད་པར་ཐལ། ཀུན་རྫོབ་བདེན་པ་ཡིན་ན། ཀུན་རྫོབ་ཏུ་བདེན་པས་མ་
ཁྱབ་པའི་ཕྱིར། ཟེར་ན། ལུང་དེའི་དོན་ནི་བརྡ་ལ་བྱང་བའི་གང་ཟག་གི་ངོར་བྱད་
བཞིན་གྱི་གཟུགས་བརྙན་བྱད་བཞིན་ཡིན་པ་ཀུན་རྫོབ་ཏུ་ཡང་བརྫུན་ཀྱང་། བརྡ་ལ་མ་
བྱང་བའི་སྐྱེས་བུའི་ངོར་བྱད་བཞིན་གྱི་གཟུགས་བརྙན་བྱད་བཞིན་ཡིན་ལ། ཀུན་རྫོབ་
- 145 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དུ་བདེན་པ་ཡིན་ཞེས་པའི་དོན་ཡིན་པའི་ཕྱིར།
དེས་ན། ཉན་རང་དགྲ་(༧༦ན)བཅོམ་པ་དང་དག་ས་ལ་གནས་པའི་སེམས་
དཔའི་རྗེས་ཐོབ་ཡེ་ཤེས་ངོར་གཟུགས་སོགས་བདེན་གྲུབ་མ་ཡིན་བྱས་པ་ལ་ཁ་ཅིག །
དག་ས་ལ་གནས་པའི་སེམས་དཔའི་རྗེས་ཐོབ་ཡེ་ཤེས་ཀྱི་ངོར་གཟུགས་བདེན་གྲུབ་
ཡིན་པར་ཐལ། དེའི་སྣང་ངོར་གཟུགས་བདེན་གྲུབ་ཡིན་པའི་ཕྱིར། དེ་ལ་བདེན་པར་
སྣང་བའི་ཕྱིར། དེར་ཐལ། དེ་ལ་བདེན་སྣང་ཡོད་པའི་སློབ་པའི་རྗེས་ཐོབ་ཡེ་ཤེས་
ཡིན་པའི་ཕྱིར། ཟེར་ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་གྱི་ངོར་
གཟུགས་བདེན་གྲུབ་ཡིན་པར་ཐལ། དེའི་སྣང་ངོར་གཟུགས་བདེན་གྲུབ་ཡིན་པའི་
ཕྱིར། ཁྱབ་པ་ཁས། རྟགས་དེར་ཐལ། གཟུགས་བདེན་གྲུབ་ཏུ་སྣང་བའི་ཕྱིར་ཏེ། དེ་ལ་
བདེན་སྣང་ཡོད་པའི་ཕྱིར། འཁོར་གསུམ། རྩ་བར་འདོད་མི་ནུས་ཏེ། དེའི་ངོར་
གཟུགས་བདེན་མེད་ཡིན་པའི་ཕྱིར། དེར་ཐལ། དེའི་ངོར་གཟུགས་བདེན་མེད་ཡིན་
པའི་ཕྱིར་ཏེ། དེས་གཟུགས་བདེན་མེད་དུ་ངེས་པའི་ཕྱིར། །
གཞན་ཡང་། མདུན་གྱི་སྐྱེས་བུ་ལན་འདེབས་པ་པོའི་ངོར་གཟུགས་བདེན་གྲུབ་
ཡིན་པར་ཐལ། དེའི་སྣང་ངོར་གཟུགས་བདེན་གྲུབ་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། དེའི་རྒྱུད་ཀྱི་གཟུགས་འཛིན་དབང་མངོན་ལ་གཟུགས་བདེན་གྲུབ་ཏུ་
སྣང་བའི་ཕྱིར། མ་གྲུབ་ན། དེ་འདྲ་བའི་དབང་མངོན་ཆོས་ཅན། ཁྱོད་ལ་གཟུགས་
བདེན་གྲུབ་ཏུ་སྣང་བར་ཐལ། ཁྱོད་ཚུར་མཐོང་གི་རྒྱུད་ཀྱི་གཟུགས་འཛིན་དབང་མངོན་
ཡིན་པའི་ཕྱིར། རྩ་བར་འདོད་ན། མདུན་གྱི་སྐྱེས་བུ་ལན་འདེབས་པ་པོ་དེ་གཟུགས་
བདེན་གྲུབ་བདེན་ཞེན་གྱིས་འདོད་པའི་གང་ཟག་ཡིན་པར་ཐལ་ལོ། །
གཞན་ཡང་། གྲངས་ཅན་གྱི་ངོར་སྒྲ་མི་རྟག་པ་ཡིན་པར་ཐལ། དེའི་སྣང་ངོར་སྒྲ་
མི་རྟག་པ་(༧༦བ)ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེའི་རྒྱུད་ཀྱི་སྒྲ་
- 146 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
འཛིན་མངོན་སུམ་ལ་སྒྲ་མི་རྟག་པར་སྣང་བའི་ཕྱིར། མ་གྲུབ་ན། དེ་འདྲ་བའི་སྒྲ་འཛིན་
མངོན་སུམ་ཆོས་ཅན། ཁྱོད་ལ་སྒྲ་མི་རྟག་པར་སྣང་བར་ཐལ། ཁྱོད་ལ་སྒྲ་སྣང་བ་གང་
ཞིག །སྒྲ་དང་སྒྲ་མི་རྟག་གཉིས་ཡུལ་དུས་རང་བཞིན་གང་ལ་ལྟོས་ཀྱང་གྲུབ་བདེ་དབྱེར་
མེད་ཡིན་པའི་ཕྱིར། དེར་ཐལ། རང་འགྲེལ་ལས། ཀུན་རྫོབ་ལ་འཇིག་རྟེན་ཤེས་ངོ་ལ་
ལྟོས་ཏེ་ཡང་ལོག་གཉིས་སུ་འབྱེད་བྱས་པ་ལ། གཟུགས་དེ་འཇིག་རྟེན་ཤེས་ངོར་ཡང་
དག་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། མ་ཡིན་པར་ཐལ། དེའི་ངོར་
ལོག་པ་ཡིན་པའི་ཕྱིར། དེར་ཐལ། དེ་འཇིག་རྟེན་པའི་ཤེས་པས་ལོག་པར་རྟོགས་པའི་
ཕྱིར། དེར་ཐལ། དེས་དེ་བརྫུན་པར་རྟོགས་པའི་ཕྱིར་ཏེ། དེ་དམན་ལམ་སྔོན་དུ་མ་
སོང་བའི་ཐེག་ཆེན་སྦྱོར་ལམ་གྱིས་བརྫུན་པར་རྟོགས་པའི་ཕྱིར། དེར་ཐལ། དེས་དེ་
བདེན་མེད་དུ་རྟོགས་པའི་ཕྱིར། ཟེར་ན། གཟུགས་དེ་འཇིག་རྟེན་པའི་ཤེས་ངོར་བདེན་
པ་ཡིན་པར་ཐལ། དེ་འཇིག་རྟེན་རང་དགའ་བའི་ཤེས་ངོར་བདེན་པ་ཡིན་པའི་ཕྱིར་ཏེ།
དེ་དེའི་ཤེས་ངོར་སྣང་བ་ལྟར་གྲུབ་པའི་ཕྱིར།
དེས་ན་སྐབས་འདིའི་ འཇིག་རྟེན་པའི་ཤེས་པ་ལ། ཐ་སྙད་པའི་ཚད་མ་ཡོད།
འཇིག་རྟེན་རང་དགའ་བའི་ཤེས་པ་ཡང་ཡོད། བདེན་འཛིན་ཡང་ཡོད་བྱས་པ་ལ་ཁ་
ཅིག །བདེན་འཛིན་ཡིན་པར་ཐལ། ཤེས་པ་གང་ཞིག་ཁྱོད་ཀྱི་ངོར་གཟུགས་བདེན་
པར་གྲུབ་པའི་ ཕྱིར་ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། ཀུན་རྫོབ་ལ་
འཇིག་རྟེན་ཤེས་ངོ་ལ་ལྟོས་ཏེ་ཡང་ལོག་གཉིས་སུ་འབྱེད་ཅེས་པའི་འཇིག་རྟེན་པའི་
ཤེས་པ་དང་། བདེན་འཛིན་གྱི་གཞི་མཐུན་(༧༧ན)ཡོད་པའི་ཕྱིར། འདོད་ན། འཇིག་
རྟེན་པའི་ཤེས་པ་ཆོས་ཅན། དེར་ཐལ། དེའི་ཕྱིར། ཕྱི་མ་དེར་ཐལ། ཁྱོད་ཀྱི་ངོར་
གཟུགས་ཡང་དག་པར་གྲུབ་པའི་ཕྱིར། དེར་ཐལ། ཀུན་རྫོབ་ལ་འཇིག་རྟེན་གྱི་ཤེས་ངོ་
ལ་ལྟོས་ཏེ་ཡང་ལོག་གཉིས་སུ་འབྱེད་རིགས་པའི་ཕྱིར་ཟེར། །
- 147 -



OA
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
རང་ལུགས་ནི། བདེན་པ་གཉིས་ཀྱི་དབྱེ་གཞི། ཕྱེ་བ་སོ་སོའི་ངོ་བོ་དང༌། གྲངས་
ངེས་པའོ། །ཡབ་སྲས་མཇལ་བའི་མདོ་ལས། ཤེས་པར་བྱ་བ་ཡང་ཀུན་རྫོབ་དང་དོན་
དམ་པའི་བདེན་པ་འདིར་ཟད་དོ། །ཞེས་པའི་ཤེས་པར་བྱ་བ་ཡང་། ཞེས་པས། ཤེས་
བྱ་བདེན་པ་གཉིས་ཀྱི་དབྱེ་གཞི་དང་ཀུན་རྫོབ་དང་དོན་དམ་པའི་བདེན་པ་ཞེས་པས་
དབྱེ་བ་དང་། འདིར་ཟད་དོ། །ཞེས་པས་གྲངས་ངེས་འཆད་དོ། །
གཉིས་པ་ནི། དོན་དམ་བདེན་པའི་མཚན་ཉིད་ནི། མཐར་ཐུག་དཔྱོད་པའི་རིགས་
ཤེས་ཀྱི་རྙེད་དོན་གང་ཞིག་མཐར་ཐུག་དཔྱོད་པའི་རིགས་ཤེས་ཚད་མ་དེ། རང་ཉིད་ལ་
མཐར་ཐུག་དཔྱོད་པའི་རིགས་ཤེས་ཚད་མར་སོང་བ་དེ་ཡིན། དེ་ལ་དབྱེ་ན། ཆོས་ཀྱི་
བདག་མེད་དང་། གང་ཟག་གི་བདག་མེད་གཉིས། དེ་གཉིས་ཆོས་ཅན། ཁྱོད་ལ་དོན་
དམ་བདེན་པ་ཞེས་བརྗོད་པའི་རྒྱུ་མཚན་ཡོད་དེ། དོན་ཡང་ཡིན་ལ། དམ་པ་ཡང་ཡིན་
པས་ན་དེ་ལྟར་བརྗོད་པའི་ཕྱིར། ། ཡང་ན། སྟོང་ཉིད་རྟོགས་པའི་ཐོས་བསམ་སྒོམ་
གསུམ་གྱི་ཤེས་རབ་དེ་ཡུལ་ཅན་དོན་དམ་པ་ཡིན་ལ། ཁྱོད་དེའི་ངོ་བོར་བདེན་པས་དེ་
ལྟར་བརྗོད་པའི་ཕྱིར། ཀུན་རྫོབ་བདེན་པའི་མཚན་ཉིད་ནི། ཐ་སྙད་པའི་ཚད་མས་རྙེད་
དོན་གང་ཞིག །དེ་རང་ཉིད་ལ་ཐ་སྙད་པའི་ཚད་མར་སོང་བ་དེ། རང་ཉིད་ཀུན་རྫོབ་
བདེན་པ་ཡིན་པའི་མཚན་ཉིད། ཀུན་རྫོབ་བདེན་པ་དེ་ལ་འཇིག་རྟེན་(༧༧བ)གྱི་ཤེས་
ངོ་ལ་ལྟོས་ཏེ་ཡང་ལོག་གཉིས། དང་པོ་ནི་གཟུགས་དང་། དེ་འཛིན་གྱི་ཤེས་པ་ལྟ་བུ། །
གཉིས་པ་ནི། མེ་ལོང་ནང་གི་བྱད་བཞིན་གྱི་གཟུགས་དང་། དེར་འཛིན་པའི་ཤེས་
པ་ལྟ་བུ། གཟུགས་ཆོས་ཅན། ཁྱོད་ལ་ཀུན་རྫོབ་བདེན་པ་ཞེས་བརྗོད་པའི་རྒྱུ་མཚན་
ཡོད་དེ། བདེན་འཛིན་དེ་ལ་ཀུན་རྫོབ་བམ་སྒྲིབ་བྱེད་ཅེས་བརྗོད་ལ། ཁྱོད་དེའི་ངོར་
བདེན་པའི་རྒྱུ་མཚན་གྱི་དེ་ལྟར་བརྗོད་པའི་ཕྱིར། གསུམ་པ་ནི། ཤེས་བྱ་ལ་བདེན་པ་
གཉིས་སུ་གྲངས་ངེས་ཏེ། གང་ཞིག་ཀུན་རྫོབ་དེ་བཞིན་དོན་དམ་སྟེ། །བདེན་པ་གསུམ་པ་
- 148 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འགའ་ཡང་ཡོད་མ་ཡིན། །ཞེས་གསུངས་པའི་ཕྱིར། །
དུས་གསུམ།
༈ གང་ཕྱིར་རང་བཞིན་གྱིས་དེ་མི་འགག་པ། །ཞེས་སོགས་ཀྱི་སྐབས་སུ་མཐའ་
དཔྱད་པ་ལ་ཁ་ཅིག །དུས་གསུམ་གྱི་ནང་ནས་གཙོ་བོ་མ་ཡིན་པ་གང་ཞིག །སྐྱེས་ཟིན་
འགག་པ་འདས་པའི་མཚན་ཉིད། དེ་གང་ཞིག །སྐྱེ་བ་ལ་མངོན་དུ་ཕྱོགས་ཤིང་མ་
འགག་པ་མ་འོངས་པའི་མཚན་ཉིད། དུས་གསུམ་གྱི་ནང་ནས་གཙོ་བོ་གང་ཞིག །སྐྱེས་
ལ་མ་འགག་པ་ད་ལྟ་བའི་མཚན་ཉིད་ཟེར་ན། མྱུ་གུ་མ་འོངས་པ་ཆོས་ཅན། སྐྱེ་བ་ལ་
མངོན་དུ་ཕྱོགས་པ་ཡིན་པར་ཐལ། མ་འོངས་པ་ཡིན་པའི་ཕྱིར། དེར་ཐལ། མ་འོངས་
པའི་ཡིན་པ་ཡོད་པའི་ཕྱིར། འདོད་མི་ནུས་ཏེ། སྐྱེས་ཟིན་པའི་ཕྱིར་ཏེ། དངོས་པོ་ཡིན་
པའི་ཕྱིར། དེ་ལ་དོགས་པའི་གནས་ནི་བུམ་པ་ཞིག་པ་ཆོས་ཅན། ཞིག་པ་ལ་མངོན་དུ་
ཕྱོགས་པ་མ་ཡིན་པར་ཐལ། ཞིག་ཟིན་པའི་ཕྱིར། རྟགས་ཁས། འདོད་ན། ཞིག་པ་ལ་
མངོན་དུ་ཕྱོགས་པར་ཐལ། འཇིག་པའི་ཕྱིར། ཁྱབ་སྟེ། སྟོང་ཐུན་ཆེན་མོ་ལས། འཇིག་
པ་ཞེས་པ་ནི་ཞིག་པ་ལ་མངོན་དུ་ཕྱོགས་པ་ལ་བརྗོད་ལ། ། ཞེས་གསུངས་པའི་ཕྱིར།
ཞེས་ཟེར། གཞན་ཡང་། (༧༨ན)བུམ་པ་ཞིག་པ་ཆོས་ཅན། འཇིག་པ་ལ་མངོན་དུ་
ཕྱོགས་པ་མ་ཡིན་པར་ཐལ། ཞིག་ཟིན་པའི་ཕྱིར། འདོད་ན། དེ་མ་ཡིན་པར་ཐལ།
འཇིག་པ་ཡིན་པའི་ཕྱིར་ན། འདིར་མ་ཁྱབ། མཚན་ཉིད་ལ་ཁ་ཅིག །བུམ་པ་ཆོས་ཅན།
དུས་གསུམ་གྱི་གཙོ་བོ་ཡིན་པར་ཐལ། མཚོན་བྱ་དེའི་ཕྱིར། འདོད་ན། དུས་ཡིན་
པར་ཐལ། འདོད་པའི་ཕྱིར། འདོད་ན། ལྡན་མིན་འདུ་བྱེད་དུ་ཐལ། ཟེར་ན་མི་འཐད་
དེ། དུས་མཐའི་སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར། དེར་ཐལ། དེ་
དུས་ཀྱི་ཐུང་མཐའ་ཡིན་པའི་ཕྱིར་ཏེ། དུས་ཀྱི་ཐུང་བར་གྱུར་པའི་སྐད་ཅིག་མ་ཡིན་པའི་ཕྱིར།
- 149 -



H
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁ་ཅིག །རང་གི་དགག་བྱར་གྱུར་པའི་དངོས་པོ་གཅིག་དགག་པའི་ཆ། འདས་
པའི་མཚན་ཉིད་སྐྱེ་འགྱུར་གྱི་དངོས་པོ་ཞིག་མ་སྐྱེས་པའི་ཆ། མ་འོངས་པའི་མཚན་ཉིད་
ཟེར་ན། སྐྱེ་འགྱུར་གྱི་དངོས་པོ་ཡོད་པར་ཐལ། མཚན་ཉིད་གཉིས་པ་རིགས་པའི་ཕྱིར།
འདོད་ན། མ་སྐྱེས་པའི་དངོས་པོ་ཡོད་པར་ཐལ་ལོ། །འདོད་མི་ནུས་ཏེ། དངོས་པོ་ཡིན་
ན། སྐྱེས་ཟིན་པའི་ཁྱབ་པའི་ཕྱིར། དེས་ན་སྐྱེ་བཞིན་པའི་དངོས་པོ་མེད་པར་ཁས་ལེན་
དགོས་པ་འདྲའོ། ། །
ཁ་ཅིག །མྱུ་གུའི་སྐྱེས་ལ་མ་འགག་པའི་ཆ། མྱུ་གུའི་ད་ལྟར་བའི་མཚན་ཉིད་ཟེར་
ན། སྐྱེས་ལ་མ་འགག་པ་ཡིན་ན། ད་ལྟར་བ་ཡིན་དགོས་པར་ཐལ། མཚན་ཉིད་དེ་
འཐད་པའི་ཕྱིར། འདོད་ན། མ་འོངས་པ་ཆོས་ཅན། དེར་ཐལ། དེའི་ཕྱིར། དེར་ཐལ།
སྐྱེས་པ་གང་ཞིག་མ་འགག་པ་ཡིན་པའི་ཕྱིར། དང་པོ་གྲུབ་སྟེ། དངོས་པོ་ཡིན་པའི་ཕྱིར།
གཉིས་པ་སྒྲུབ་སླ། །
ཁ་ཅིག །རང་ཉིད་དུས་གང་དུ་འཇོག་པ། དངོས་པོ་གང་གིས་རང་དུས་ལ་ལྟོས་
ནས་འཇོག་དགོས་པའི་ལྟོས་སར་གྱུར་པའི་དངོས་པོ་དེ། རང་དུས་དེ་ལ་ཐལ་ཟིན་པ། །
འདས་པའི་(༧༨བ)མཚན་ཉིད་། རང་ཉིད་དུས་གང་དུ་འཇོག་པ། དངོས་པོ་གང་གི་
རང་དུས་ལ་ལྟོས་ནས་འཇོག་དགོས་པའི་ལྟོས་སར་གྱུར་པའི་དངོས་པོ་དེ། རང་དུས་
དེར་མ་སླེབས་པ། མ་འོངས་པའི་མཚན་ཉིད། སྐྱེས་ལ་མ་འགག་པ་གང་ཞིག །རང་གི་
དོན་སྤྱི་འཆར་བ། ཁྱོད་རང་གི་དུས་ན་འདས་པ་དང་མ་འོངས་པའི་ཆོས་གཞན་གྱི་
དོན་སྤྱི་འཆར་བ་ལ་མི་ལྟོས་པ། ད་ལྟར་བའི་མཚན་ཉིད། ཞེས་གསུངས། བུམ་པ་ཞིག་
པ་ཆོས་ཅན། མཚན་ཉིད་དང་པོ་དེར་ཐལ། མཚོན་བྱ་དེའི་ཕྱིར། དེར་ཐལ། འདས་པ་
ཡོད་པའི་ཕྱིར། རྩ་བར་འདོད་ན། བུམ་པའི་དུས་སུ་ཐལ་ཟིན་པར་ཐལ། འདོད་པའི་
ཕྱིར། འདོད་ན་མ་ཡིན་པར་ཐལ། བུམ་པའི་དུས་སུ་མ་སླེབས་པ་ཡིན་པའི་ཕྱིར་ཏེ།
- 150 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དེའི་དུས་སུ་མ་འོངས་པ་ཡིན་པའི་ཕྱིར་ཏེ། དེའི་འབྲས་བུ་ཡིན་པའི་ཕྱིར། མ་གྲུབ་ན།
བུམ་པ་ཆོས་ཅན། ཁྱོད་ཞིག་པ་ཁྱོད་ཀྱི་འབྲས་བུ་ཡིན་པར་ཐལ། ཁྱོད་དངོས་པོ་ཡིན་
པའི་ཕྱིར། གཞན་ཡང་། བུམ་པ་མ་འོངས་པ་ཆོས་ཅན། མཚན་ཉིད་གཉིས་པ་
དེར་ཐལ། མཚོན་བྱ་དེའི་ཕྱིར། དེར་ཐལ། མ་འོངས་པ་ཡིན་པའི་ཕྱིར། རྩ་བར་འདོད་
ན། བུམ་པའི་དུས་སུ་མ་སླེབས་པ་ཡིན་པར་ཐལ། འདོད་པའི་ཕྱིར། འདོད་ན། མ་
ཡིན་པར་ཐལ། བུམ་པའི་དུས་སུ་ཐལ་ཟིན་པའི་ཕྱིར་ཏེ། བུམ་པའི་དུས་སུ་འདས་པ་
ཡིན་པའི་ཕྱིར་ཏེ། བུམ་པའི་རྒྱུ་ཡིན་པའི་ཕྱིར། མ་གྲུབ་ན། བུམ་པ་ཆོས་ཅན། ཁྱོད་མ་
འོངས་པ་ཁྱོད་ཀྱི་རྒྱུ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། ད་
ཁ་ཅིག །འདས་པ་ཡིན་ན། དུས་ཡིན་དགོས་པར་ཐལ། མཚན་ཉིད་དེ་འཐད་
པའི་ཕྱིར། འདོད་ན། ད་ལྟར་བ་ཡིན་ན། དུས་ཡིན་དགོས་པར་ཐལ། འདོད་པའི་ཕྱིར།
འདོད་ན། སྔར་བཞིན་བུམ་པ་སོ་ན་གནས་སོ། །ད་ལྟར་བ་ཞིག་པའི་(༧༩ན)ཞིག་པར་
དམིགས་པ། འདས་པའི་མཚན་ཉིད། ད་ལྟར་བ་ཞིག་པ་མ་འོངས་པའི་མ་འོངས་པར་
དམིགས་པ། མ་འོངས་པའི་མཚན་ཉིད། ད་ལྟར་བ་དམིགས་པ། ད་ལྟར་བའི་མཚན་
ཉིད། ཞེས་ཟེར་ན་རང་ཉིད་གང་ལ་ལྟོས་ནས་འདས་པར་འཇོག་ནུས་པའི་ལྟོས་སའི་
དངོས་པོ་དེ་ཡིན་ན། ད་ལྟར་བ་མ་ཡིན་པས་མ་ཁྱབ། ཁྱོད་འདས་པ་ཡིན་པས་ཁྱབ་པ་
དེ་ཁྱོད་གང་ལ་ལྟོས་ནས་མ་འོངས་པར་འཇོག་ནུས་པའི་ལྟོས་སའི་དངོས་པོ་དེ་ཡིན་ན་
དངོས་པོ་ཡིན་པས་ཁྱབ། ཁྱོད་མ་འོངས་པ་ཡིན་པས་ཁྱབ། མྱུ་གུ་ཞིག་པ་སྐྱེས་ལ་མ་
འགག་པ་དེ་ཡིན་ན། མྱུ་གུའི་ཞིག་པ་འདས་པར་འཇོག་སའི་ལྟོས་སར་གྱུར་པའི་ད་
ལྟར་བ་ཡིན་པའི་ཁྱབ་ཟེར་ན། མྱུ་གུ་ཞིག་པ་རང་དུས་སུ་ད་ལྟར་བ་ཡིན་པར་ཐལ། མྱུ་
གུ་ཞིག་པ་སྐྱེས་ལ་མ་འགག་པ་ད་ལྟར་བ་ཡིན་པའི་ཕྱིར། རྟགས་ཁས། འདོད་ན། དེ་
མ་ཡིན་པར་ཐལ། དེ་རང་དུས་སུ་འདས་པ་ཡིན་པའི་ཕྱིར། མ་གྲུབ་ན། དེ་ཆོས་ཅན།
- 151 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དེར་ཐལ། རང་དུས་སུ་མྱུ་གུའི་འདས་པ་ཡིན་པའི་ཕྱིར། ཁྱབ་སྟེ། མྱུ་གུའི་འདས་པ་
ཡིན་ན། འདས་པ་ཡིན་དགོས་པའི་ཕྱིར། །
གཞན་ཡང་། མྱུ་གུ་ཞིག་པ་རང་དུས་སུ་འདས་པ་ཡིན་ཏེ། རྩ་ཤེས་ཊིཀ་ཆེན་ལས།
མྱུ་གུ་ཞིག་པ་རང་དུས་ན་ཁོ་རང་ཞིག་པ་མིན་ཡང་། སྤྱིར་ཞིག་པ་ཡིན་པས་འདས་པ་
ཁོ་ནའོ། །ཞེས་བཤད་པའི་ཕྱིར། གཞན་ཡང་
། མྱུ་གུ་མ་འོངས་པ་སྐྱེས་ལ་མ་འགག་པ་
ད་ལྟ་བ་ཡིན་པར་ཐལ། མྱུ་གུ་ཞིག་པ་སྐྱེས་ལ་མ་འགག་པ་ད་ལྟ་བ་ཡིན་པའི་ཕྱིར།
འདོད་མི་ནུས་ཏེ། རྩ་ཤེས་ཊིཀ་ཆེན་ལས། ད་ལྟར་བ་ནི་དངོས་པོ་གཞན་གཅིག་ཞིག་
པ་དང་མ་སྐྱེས་པའི་སྒོ་ནས་བཞག་མི་དགོས་པའི་སྐྱེས་ལ་མ་འགག་པ་མྱུ་གུ་ལྟ་བུ་ཡིན་
པས་མ་འོངས་པའི་སྐད་ཅིག་མ་སྐྱེས་ལ་མ་འགག་པ་རྣམས་དང་ཁྱད་པར་ཆེའོ། །ཞེས་
གསུངས་(༧༩བ)པའི་ཕྱིར། དེས་ན་མྱུ་གུ་ཞིག་པ་རང་དུས་ན་ཞིག་པ་ཡིན་པའི་ཕྱིར།
རང་དུས་སུ་མ་ཞིག་བྱས་པ་ལ་ཁ་ཅིག །མྱུ་གུ་ཞིག་པ་དེ་སྤྱིར་ཞིག་པ་ཡིན་ཞིང་། མ་
ཞིག་པའི་ཁྱད་པར་འཐད་པར་ཐལ། དམ་བཅའ་དེའི་ཕྱིར། འདོད་ན། ཆོས་དེ།
དེར་ཐལ། ཆོས་དེ་ཡིན་པའི་ཕྱིར། ཞེས་པའི་ཐལ་འགྱུར་ལ་ཁྱབ་པ་ཡོད་པར་ཐལ། དེ་
ལ་ཁྱབ་པ་ཡོད་པའི་ཕྱིར། མ་གྲུབ་ན། ཆོས་དེ་ཡིན་ན། ཆོས་དེ་མ་ཡིན་པར་བུད།
འདོད་ན། མྱུ་གུ་ཞིག་པ་ཆོས་ཅན། ཞིག་པར་ཐལ། ཞིག་པ་ཡིན་པའི་ཕྱིར། འཁོར་
གསུམ། ཞེས་ཟེར། །
ཁ་ཅིག །མྱུ་གུ་ཞིག་པ་ཆོས་ཅན། ཞིག་པར་ཚད་མས་དམིགས་པར་ཐལ། ཞིག་
པ་ཡིན་པའི་ཕྱིར། འདོད་ན། ཞིག་པར་ཐལ། འདོད་པའི་ཕྱིར་ན་མ་ཁྱབ། ཐལ་འགྱུར་
དང་པོའི་བདེན་པ་གཉིས་ཀྱི་སྐབས་སུ་བཤད་ཟིན། གཉིས་པ་ལ། ཆོས་ཉིད་ཆོས་ཅན།
ཀུན་རྫོབ་ཡིན་པར་ཐལ། ཀུན་རྫོབ་ཏུ་ཚད་མས་དམིགས་པའི་ཕྱིར། དེར་ཐལ། ཀུན་
རྫོབ་ཏུ་ཡོད་པའི་ཕྱིར་ཏེ། ཡོད་པའི་ཕྱིར། །
- 152 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁོ་ན་རེ། མ་ཞིག་ན། མ་ཞིག་མ་ཡིན་དགོས་པར་ཐལ། ཞིག་ན་ཞིག་པ་ཡིན་
དགོས་པའི་ཕྱིར་ན། འདིར་མ་ཁྱབ། འདོད་ན། ཞིག་པ་ཆོས་ཅན། མ་ཞིག་པ་ཡིན་
པར་ཐལ། མ་ཞིག་པའི་ཕྱིར། འཁོར་གསུམ། ཟེར། འོ་ན། བདེན་ན། བདེན་པ་ཡིན་
དགོས་པར་ཐལ། བརྫུན་ན་བརྫུན་པ་ཡིན་དགོས་པའི་ཕྱིར། ཁྱབ་པ་ཁས། འདོད་ན། །
ལས་ རྒྱུ་འབྲས་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། བརྫུན་པ་ཡིན་
པའི་ཕྱིར། གཞན་ཡང་། མ་འོངས་ན། མ་འོངས་པ་ཡིན་དགོས་པར་ཐལ། འོངས་ན། །
འོངས་པ་ཡིན་དགོས་པའི་ཕྱིར། ཁྱབ་པ་ཁས། འདོད་ན། རི་བོང་རྭ་ཆོས་ཅན།
དེར་ཐལ། དེའི་ཕྱིར། །
ཁ་ཅིག །མྱུ་གུ་ཞིག་དུས་སུ་མྱུ་གུ་ཞིག་པའི་འབྲས་བུ་སྐྱེས་པར་ཐལ། (༨༠ན)མྱུ་
གུ་ཞིག་དུས་སུ་མྱུ་གུ་ཞིག་པ་འགག་པ་ཡིན་པ་གང་ཞིག །མྱུ་གུ་ཞིག་པ་འགག་པ་དང་།
དེའི་འབྲས་བུ་སྐྱེས་པ་དུས་མཉམ་པའི་ཕྱིར། ཟེར་ན། སྐྱོན་མེད་དེ། མྱུ་གུ་ཞིག་པ་རང་
དུས་སུ་ཞིག་པ་ཡིན་ཏེ། རང་དུས་སུ་ཞིག་པར་ཁས་ལེན་པའི་ཕྱིར།
ཁ་ཅིག །སྨྱུ་གུ་ཞིག་པ་ཞིག་པའི་དུས་སུ་མྱུ་གུ་ཞིག་པ་ཡིན་ནོ། །ཞེ་ན་མྱུ་གུ་ཞིག་
པ་ཞིག་པའི་དུས་སུ་མྱུ་གུ་ཞིག་པ་ཡོད་པར་ཐལ། དམ་བཅའ་དེའི་ཕྱིར། འདོད་ན། མྱུ་
གུ་ཞིག་པ་ཆོས་ཅན། ཁྱོད་ཞིག་པའི་དུས་སུ་ཁྱོད་མེད་པར་ཐལ། དངོས་པོ་ཡིན་
པའི་ཕྱིར། གཞན་ཡང་། མྱུ་གུ་ཞིག་པ་ཞིག་པ་དེ། མྱུ་གུའི་ཞིག་པ་ཡིན་པར་ཐལ། མྱུ་
གུ་ཞིག་པ་ཞིག་པའི་དུས་སུ། མྱུ་གུ་ཞིག་པ་ཡིན་པའི་ཕྱིར། འདོད་མི་ནུས་ཏེ། རྩ་ཤེས་
ཊིཀ་ཆེན་ལས། མྱུ་གུ་ཞིག་པ་སྐད་ཅིག་མ་དང་པོའི་མྱུ་གུ་ཞིག་པ་ཡིན་ལ། དེའི་རིགས་
འདྲ་ཞིག་པ་རྣམས་སྔ་མ་སྔ་མའི་ཞིག་པ་ཡིན་ཞིང་ཞིག་པ་ཐམས་ཅད་འདས་པ་ཡིན་
པའི་ཕྱིར། ཞེས་གསུངས་པའི་ཕྱིར། །
བྱས་པ་ལ་ཁ་ཅིག །མྱུ་གུ་ཞིག་པ་ཞིག་པ་ཆོས་ཅན། ཁྱོད་ཀྱི་དུས་སུ་མྱུ་གུ་ཞིག་པ་
- 153 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཡིན་པར་ཐལ། ཁྱོད་མྱུ་གུའི་འབྲས་བུ་ཡིན་པའི་ཕྱིར། ཟེར་ན། དུ་བ་ཆོས་ཅན། ཁྱོད་
ཀྱི་དུས་སུ་བུད་ཤིང་ཞིག་པ་ཡིན་པར་ཐལ། ཁྱོད་བུད་ཤིང་གི་འབྲས་བུ་ཡིན་པའི་ཕྱིར།
ཁྱབ་པ་ཁས། འདོད་ན། དུ་བའི་དུས་སུ་མེ་སྐྱེས་པར་ཐལ། དུ་བའི་དུས་སུ་བུད་ཤིང་
འགག་པ་གང་ཞིག་བུད་ཤིང་འགག་པ་དང་། མེ་སྐྱེས་པ་དུས་མཉམ་པའི་ཕྱིར། འདོད་
ན། དུ་བའི་དུས་སུ་མེ་སྐྱེས་པ་ཡིན་པར་ཐལ། (༨༠བ)འདོད་པའི་ཕྱིར། འདོད་ན།
དེའི་དུས་སུ་ཡོད་པར་ཐལ། བྱས་པ་ལ་དུ་བའི་དུས་སུ་བུད་ཤིང་ཞིག་པ་ཡིན་པར་ཐལ།
བུད་ཤིང་གི་དུས་སུ་དུ་བ་མ་འོངས་པ་ཡིན་པའི་ཕྱིར། ཞེས་ཟེར། །
ཁ་ཅིག །འདས་མ་འོངས་ད་ལྟར་གསུམ་དང་། དེ་གསུམ་གྱི་དུས་ཡིན་ཁྱབ་
མཉམ་ཡིན་ཟེར་ན། དེ་ལ་ཁ་ཅིག །དེ་རིང་གི་བུམ་པ་དེ། དེ་རིང་གི་བུམ་པའི་དུས་
ཡིན་པར་ཐལ། དེ་དུས་ཡིན་པའི་ཕྱིར། དེ་ད་ལྟར་བའི་དུས་ཡིན་པའི་ཕྱིར། དེར་ཐལ།
ད་ལྟར་བ་ཡིན་པའི་ཕྱིར། ཁྱབ་པ་ཁས། འདོད་ན། བསྐལ་པའི་བུམ་པ་དེ་བསྐལ་པ་
ཡིན་པར་ཐལ། འདོད་པའི་ཕྱིར། འདོད་ན། དེ་ཆོས་ཅན། བསྐལ་པ་མ་ཡིན་པར་ཐལ།
བུམ་པ་ཡིན་པའི་ཕྱིར། ཟེར་ན། ལུགས་ཕྱི་མ་མི་འཐད་དེ། དེ་རིང་གི་བུམ་པ་དུས་
ཡིན་པར་ཐལ། བུམ་པ་དང་དུས་ཀྱི་གཞི་མཐུན་ཡོད་པའི་ཕྱིར། དེར་ཐལ། དུས་མཐའི་
སྐད་ཅིག་མར་གྱུར་པའི་བུམ་པ་དུས་ཡིན་པའི་ཕྱིར། དེར་ཐལ། དུས་མཐའི་སྐད་ཅིག་
མ་ཡིན་པའི་ཕྱིར། དེར་ཐལ། དེ་འདྲ་ཡོད་པའི་ཕྱིར། ལུགས་སྔ་མ་མི་འཐད་དེ། ཁ་
སང་གི་དུས་ཆོས་ཅན། འདས་པ་ཡིན་པར་ཐལ། འདས་པའི་དུས་ཡིན་པའི་ཕྱིར། དེར་
ཐལ། ཁ་སང་གི་བུམ་པ་དེ། འདས་པའི་བུམ་པ་ཡིན་ པའི་ ཕྱིར། དེར་ ཐལ། བསྐལ་ པ་
དང་པོའི་བུམ་པ་དེ་འདས་པའི་བུམ་པ་ཡིན་པའི་ཕྱིར་ཏེ། བསྐལ་པ་དང་པོའི་སངས་
རྒྱས་དེ་འདས་པའི་སངས་རྒྱས་ཡིན་པའི་ཕྱིར། རྩ་བར་འདོད་མི་ནུས་ཏེ། ད་ལྟར་བ་
ཡིན་པའི་ཕྱིར། །
- 154 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁ་ཅིག །ཤི་བའི་གང་ཟག་ཡོད་པར་ཐལ། འདས་པའི་བུམ་པ་ཡོད་པའི་ཕྱིར།
ཟེར་ན། འདིར་མ་ཁྱབ། འདོད་ན། ཤི་བའི་གང་ཟག་དེ་ཁོ་ཁོ་རང་ཡིན་པར་ཐལ།
(༨༡ན)འདོད་པའི་ཕྱིར། འདོད་ན། དེ་ཆོས་ཅན། སྲོག་དབང་འགག་པའི་གང་ཟག་
ཡིན་པར་ཐལ། འདོད་པའི་ཕྱིར། འདོད་ན། སྲོག་དབང་རྒྱུད་ལ་མི་ལྡན་པའི་གང་ཟག་
ཡིན་པར་ཐལ། འདོད་པའི་ཕྱིར། འདོད་ན། དེ་མ་ཡིན་པར་ཐལ། དེ་རྒྱུད་ལྡན་གྱི་གང་
ཟག་ཡིན་པའི་ཕྱིར། དེར་ཐལ། ཡིད་དབང་རྒྱུད་ལྡན་གྱི་གང་ཟག་ཡིན་པའི་ཕྱིར།
དེར་ཐལ། གང་ཟག་ཡིན་པའི་ཕྱིར། གཞན་ཡང་། ཤི་བའི་གང་ཟག་གི་ལུས་ཡོད་
པར་ཐལ། ཤི་བའི་གང་ཟག་ཡོད་པའི་ཕྱིར། འདོད་ན། དེ་ཁོ་ཁོ་རང་དུ་ཐལ། འདོད་
པའི་ཕྱིར། འདོད་ན། དེའི་ཚེ་ན། ཤི་ལུས་ཡིན་པར་ཐལ། འདོད་པའི་ཕྱིར། འདོད་མི་
ནུས་ཏེ། སྲོག་ལྡན་གྱི་ལུས་ཡིན་པའི་ཕྱིར་ཏེ། གང་ཟག་གི་ལུས་ཡིན་པའི་ཕྱིར། གཞན་
ཡང་། ཤི་བ་ཡིན་པ་ཡོད་པར་ཐལ། འདས་པ་ཡིན་པ་ཡོད་པའི་ཕྱིར། འདོད་ན། ཤི་བ་
ཡང་ཡིན། གང་ཟག་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར་ན་མ་
ཁྱབ། འདོད་མི་ནུས་ཏེ། གང་ཟག་ཡིན་ན། ཤི་བ་མ་ཡིན་དགོས་པའི་ཕྱིར། ཞེས་ཟེར་
ན། ཤི་བ་ཡིན་པ་ཡོད་པར་ཐལ། ཐ་མལ་བའི་ཕུང་པོ་རིགས་མཐུན་དོར་བ། ཤི་བའི་
མཚན་གཞི་ཡིན་པའི་ཕྱིར། དེར་ཐལ། དེ་ན་ཚོད་གཞན་དུ་འགྱུར་བ་རྒས་པའི་མཚན་
གཞི་ཡིན་པའི་ཕྱིར། ཚིག་གསལ་ལས། ཞིག་པ་དངོས་པོར་སྒྲུབ་པའི་རིགས་པ་
གསུངས་པའི་དོན་ལ་ཁ་ཅིག །ཞིག་པ་དངོས་པོ་ཡིན་ཏེ། རང་གྲུབ་དུས་ཀྱི་སྐད་ཅིག་
གཉིས་པར་ཞིག་པ་དངོས་པོ་ཡིན་པའི་ཕྱིར། དེར་ཐལ། རང་གྲུབ་དུས་ཀྱི་སྐད་ཅིག་
གཉིས་པར་འཇིག་པ་དངོས་པོ་ཡིན་པའི་ཕྱིར་ཏེ། འཇིག་པ་དངོས་པོ་ཡིན་པའི་ཕྱིར།
ཞེས་ཟེར། རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡོད་པར་ཐལ། དེ་དངོས་
པོ་ཡིན་པའི་ཕྱིར། འདོད་ན། བུམ་པ་རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་
- 155 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཡིན་པར་ཐལ། འདོད་པའི་ཕྱིར། འདོད་ན། བུམ་པ་(༨༡བ)ཆོས་ཅན། རང་གྲུབ་དུས་
ཀྱི་སྐད་ཅིག་གཉིས་པར་ཡོད་པར་ཐལ། རང་གྲུབ་དུས་ཀྱི་སྐད་ཅིག་གཉིས་པར་དངོས་
པོ་ཡིན་པའི་ཕྱིར། དེར་ཐལ། རང་གྲུབ་དུས་ཀྱི་སྐད་ཅིག་གཉིས་པར་འཇིག་པ་ཡིན་
པའི་ཕྱིར། རྟགས་ཁས། །
རང་ལུགས་ནི། ཞིག་པ་དངོས་པོ་ཡིན་ཏེ། འདུས་བྱས་ཡིན་པའི་ཕྱིར། དེར་ཐལ།
རྩ་ཤེས་ལས། དངོས་དང་དངོས་མེད་འདུས་བྱས་ཡིན། །ཞེས་གསུངས་པའི་ཕྱིར།
གཞན་ཡང་། ཞིག་པ་དངོས་པོ་ཡིན་ཏེ། ཞིག་པ་ལ་མངོན་དུ་ཕྱོགས་པ་དངོས་པོ་ཡིན་
པའི་ཕྱིར། བྱས་པ་ལ་ཁོ་ན་རེ། ཞིག་པ་ཆོས་ཅན། མི་རྟག་པ་ཡིན་པར་ཐལ། དངོས་པོ་
ཡིན་པའི་ཕྱིར། འདོད་ན། དེ་ཆོས་ཅན། འཇིག་པར་ཐལ། འདོད་པའི་ཕྱིར། འདོད་ན།
ཞིག་ཟིན་སླར་ཡང་འཇིག་པར་ཐལ། ཞིག་ཟིན་པ་གང་ཞིག །འཇིག་པའི་ཕྱིར། འདོད་
ན། སྐྱེས་ཟིན་སླར་ཡང་སྐྱེ་བ་ཡོད་པར་ཐལ། འདོད་པའི་ཕྱིར། ཁོ་རང་གི་ལུགས་ལ།
རྩ་ཤེས་ལུང་དེས་ཞིག་པ་འདུས་བྱས་སུ་བསྟན་པ་ཡིན་གྱི་དངོས་པོར་མ་བསྟན་ཞིང་།
དངོས་མེད་དུ་ཚིག་ཟིན་ལ་བསྟན་པ་ཡིན་ནོ། །ཟེར་ན། ལྟ་བ་བཀར་རྟགས་ཀྱི་ཕྱག་རྒྱ་
བཞི་ཁས་ལེན་མི་རིགས་པར་ཐལ། འདུས་བྱས་ཐམས་ཅད་མི་རྟག་པར་རྟོགས་པའི་
ལྟ་བ་དེ། ལྟ་བ་རྣམ་དག་མ་ཡིན་པའི་ཕྱིར། མ་གྲུབ་ན། འདུས་བྱས་ཡིན་ན། མི་རྟག་
པ་ཡིན་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་ན། ཞིག་པ་ཆོས་ཅན།
དེར་ཐལ། དེའི་ཕྱིར། འཁོར་གསུམ། །
ཁ་ཅིག །བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མི་སྡོད་པའི་དངོས་པོ་
ཡིན་པར་ཐལ། དེ་རང་གྲུབ་དུས་ཀྱི་སྐད་ཅིག་གཉིས་པར་ཞིག་པའི་དངོས་པོ་ཡིན་
པའི་ཕྱིར། རྟགས་ཁས། འདོད་ན། དེ་བུམ་པའི་འབྲས་བུ་ཡིན་པར་ཐལ། འདོད་པའི་
ཕྱིར། འདོད་ན། དེ་ཆོས་ཅན། བུམ་པ་མེད་ན། ཁྱོད་(༨༢ན)མེད་པས་ཁྱབ་པར་ཐལ།
- 156 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་པས་དག་པའི་ས་ཕྱོགས་ཀྱི་མ་
ངེས་སོ། །
གཞན་ཡང་། བུད་ཤིང་ཞིག་པ་དུ་བའི་རྒྱུ་ཡིན་པར་ཐལ། དེ་དངོས་པོ་ཡིན་པའི་
ཕྱིར། འདོད་ན། བུད་ཤིང་ཞིག་པའི་མེ་མེད་པར་ཐལ། འདོད་པའི་ཕྱིར། འདོད་ན། དུ་
བའི་དུས་སུ་བུད་ཤིང་ཞིག་པ་ཡོད་པར་ཐལ། དུ་བའི་དུས་སུ་བུད་ཤིང་ཞིག་པ་ཡིན་
པའི་ཕྱིར། ཟེར་ན། ལན་སྔར་བཏབས་པ་ལས་ཤེས་པར་བྱ། །
ཁ་ཅིག །ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་པར་ཐལ། དེ་དངོས་པོ་
ཡིན་པའི་ཕྱིར། འདོད་ན། དགེ་བའི་ལས་ཞིག་པ། དགེ་བའི་ལས་ཀྱི་རྣམ་སྨིན་གྱི་རྒྱུ་
ཡིན་པར་ཐལ། འདོད་པའི་ ཕྱིར་ན་མ་ཁྱབ་པ་འདྲའོ། །འདོད་ན། དགེ་བའི་ལས་ཀྱི་
ཞིག་པ་དེ། རང་འབྲས་རྣམ་སྨིན་བདེ་བ་འབྱིན་བྱེད་ཡིན་པར་ཐལ། འདོད་པའི་ཕྱིར།
འདོད་ན། དེ་དགེ་བ་ཡིན་པར་ཐལ་ལོ། །འདོད་ན། ད་ལྟར་བ་ཡིན་པར་ཐལ་ལོ། །
གཞན་ཡང་། མི་དགེ་བའི་ལས་ཀྱི་ཞིག་པ་མི་དགེ་བའི་ལས་ཀྱི་རྣམ་སྨིན་གྱི་རྒྱུ་
ཡིན་པར་ཐལ། ལས་ཀྱི་ཞིག་པ་ལས་ཀྱི་རྣམ་སྨིན་གྱི་རྒྱུ་ཡིན་པའི་ཕྱིར་ན། མ་ཁྱབ་པ་
འདྲའོ། །རྟགས་ཁས། འདོད་ན། དེ་རང་འབྲས་སྡུག་བསྔལ་གྱི་རྣམ་སྨིན་འབྱིན་བྱེད་
ཡིན་པར་ཐལ། འདོད་པའི་ཕྱིར། འདོད་ན། དེ་མི་དགེ་བ་ཡིན་པར་ཐལ་ལོ། །འདོད་
ན། དེ་ད་ལྟར་བ་ཡིན་པར་ཐལ་ལོ། །ཟེར་ན། ཐལ་འགྱུར་གཉིས་པ་ལ་འདིར་མ་ཁྱབ།
ཁ་ཅིག་དོགས་པ་འདི་ལྟར་བསུ་སྟེ། སངས་རྒྱས་འཕགས་པའི་རྒྱུད་ལ་མི་དགེ་བའི་
ལས་ཀྱི་ཞིག་པ་ཡོད་པར་ཐལ། དེའི་ལས་ཀྱི་ཞིག་པ་དེ་ཡིན་པའི་ཕྱིར། འདོད་མི་ནུས་
ཏེ། དེ་ཡི་ཐུགས་རྒྱུད་ལ་དེ་ཞིག་པའི་ཕྱིར་ཏེ། དེའི་ཐུགས་རྒྱུད་ལ་དེ་འགག་པའི་ཕྱིར།
གཞན་ཡང་། དགེ་བ་ཆད་པའི་གང་(༨༢བ)ཟག་གི་རྒྱུད་ལ་དགེ་རྩ་ཡོད་པར་ཐལ།
དེའི་རྒྱུད་ལ་དགེ་བའི་ལས་ཀྱི་ཞིག་པ་ཡོད་པ་གང་ཞིག །དེ་དགེ་བ་ཡིན་པའི་ཕྱིར།
- 157 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དང་པོ་དེར་ཐལ། དེའི་རྒྱུད་ལ་དགེ་བའི་ལས་ཞིག་པའི་ཕྱིར་ཏེ། དེའི་རྒྱུད་ལ་དགེ་
བའི་ལས་འགག་པའི་ཕྱིར། ཟེར་ན། ཐལ་འགྱུར་དང་པོ་ལ། སངས་རྒྱས་འཕགས་
པའི་རྒྱུད་ལ་མི་དགེ་བའི་ལས་ཀྱི་ཞིག་པ་མེད་དེ། མི་དགེ་བའི་ལས་ཀྱི་ཞིག་པ་མི་དགེ་
བའི་ལས་བྱས་པའི་སྐད་ཅིག་གཉིས་པ་ཚུན་ཆད་དུ་ཡོད་ཀྱི། དེའི་ཕན་ཆད་དུ་མི་དགེ་
བའི་ལས་ཀྱི་ཞིག་པ་མེད་པའི་ཕྱིར། ཐལ་འགྱུར་གཉིས་པའི་ལན་ནི། དགེ་རྩ་རྒྱུད་ལ་
མི་ལྡན་པའི་གང་ཟག་ཡོད་པར་ཐལ། དགེ་རྩ་ཆད་པའི་གང་ཟག་གི་རྒྱུད་ལ་དགེ་བ་
མེད་པའི་ཕྱིར། འདོད་ན། ཟག་མེད་ཀྱི་ཡེ་ཤེས་ཀྱི་ས་བོན་རྒྱུད་ལ་མི་ལྡན་པའི་གང་
ཟག་ཡོད་པར་ཐལ། འདོད་པའི་ཕྱིར། འདོད་ན། རྒྱས་འགྱུར་གྱི་རིགས་རྒྱུད་ལ་མི་
ལྡན་པའི་སེམས་ཅན་ཡོད་པར་ཐལ་ལོ། །རྣམ་པ་གཅིག་ཏུ་ན། རང་འབྲས་རྣམ་སྨིན་
བྱུང་མ་ཟིན་པ་ཁོང་ཁྲོ་སོགས་ཀྱིས་མ་བཅོམ་པའི་དགེ་བའི་ལས་ཀྱི་ཞིག་པ་དགེ་བ་
དང༌། རང་འབྲས་རྣམ་སྨིན་བྱུང་མ་ཟིན་ཅིང་། གཉེན་པོའི་སྟོབས་ཀྱིས་མ་བཅོམ་པའི་
མི་དགེ་བའི་ལས་ཀྱི་ཞིག་པ། མི་དགེ་བ་ཡིན་གྱི། དགེ་བ་དང་མི་དགེ་བའི་ལས་ཀྱི་
ཞིག་པ་གང་ཡིན་དགེ་བ་དང་། མི་དགེ་བར་ཁས་མི་ལེན་པའི་ཕྱིར། ཐལ་འགྱུར་
གཉིས་པའི་ལན་རྣམ་པར་དག་པའོ། །
ཁ་ཅིག །མྱུ་གུ་མ་འོངས་པའི་དུས་ན། མྱུ་གུ་སྐྱེ་བའི་བྱ་བ་མེད་ཟེར་ན། དེ་ཡོད་
པར་ཐལ། མྱུ་གུ་སྐྱེ་བཞིན་པའི་དུས་ན། མྱུ་གུ་སྐྱེ་བའི་བྱ་བ་ཡོད་པ་གང་ཞིག །མྱུ་གུ་སྐྱེ་
བཞིན་པའི་དུས་དེ། མྱུ་གུ་མ་འོངས་པའི་དུས་ཡིན་པའི་ཕྱིར། དེར་ཐལ། མྱུ་གུ་སྐྱེ་
བཞིན་པའི་དུས་དེ། ས་བོན་འགག་བཞིན་པའི་དུས་ཡིན་པའི་ཕྱིར། དེར་ཐལ། དེ་མྱུ་
གུ་སྐྱེ་(༨ ༣ན)བཞིན་པའི་དུས་གང་ཞིག །མྱུ་གུ་སྐྱེ་བཞིན་པ་དང༌། ས་བོན་འགག་
བཞིན་པ་དུས་མཉམ་པའི་ཕྱིར། །
ཁོ་ན་རེ། དེ་རིང་གི་དུས་སུ་མྱུ་གུའི་རྒྱུ་མེད་པར་ཐལ། དེ་རིང་གི་དུས་སུ་མྱུ་གུ་
- 158 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡོད་པའི་ཕྱིར། མ་ཁྱབ་ན། མྱུ་གུའི་རྒྱུའི་དུས་སུ་མྱུ་གུ་ཡོད་པར་ཐལ། དེ་རིང་གི་དུས་
སུ་མྱུ་གུའི་རྒྱུ་ཡང་ཡོད། མྱུ་གུ་ཡང་ཡོད་པའི་ཕྱིར། ཁྱབ་སྟེ། མྱུ་གུ་སྐྱེ་བཞིན་པའི་དུས་
སུ། མྱུ་གུ་མ་འོངས་པ་ཡང་ཡོད། མྱུ་གུ་སྐྱེ་བའི་བྱ་བ་ཡང་ཡོད་ན། མྱུ་གུ་མ་འོངས་པའི་
དུས་སུ་མྱུ་གུ་སྐྱེ་བའི་བྱ་བ་ཡོད་དགོས་པའི་ཕྱིར། རྟགས་ཁས། ཞེས་ཟེར། གཞན་ཡང་
མྱུ་གུ་མ་འོངས་པའི་དུས་སུ་མྱུ་གུ་སྐྱེ་བའི་བྱ་བ་མེད་ལ་རྐྱེན་མ་ཚང་བའི་དབང་གིས་མྱུ་
གུ་རེ་ཞིག་མ་སྐྱེས་པ་དེ། མྱུ་གུ་མ་འོངས་པ་ཡིན་པའི་ཕྱིར། ཞེས་ཟེར། ཁ་ཅིག །རྒྱལ་
པོ་ང་ལས་ནུས་དེ། རྒྱལ་བ་ཤཱཀྱ་ཐུབ་པའི་དུས་སུ་རྒྱལ་བ་ཤཱཀྱ་ཐུབ་པ་མ་ཡིན་པའི་
ཕྱིར་ཏེ། ཡིན་ན། རྒྱལ་པོ་ང་ལས་ནུས་ཆོས་ཅན། རྒྱལ་བ་ཤཱཀྱ་ཐུབ་པའི་དུས་སུ་ཡོད་
པར་ཐལ། དེའི་དུས་སུ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར་ཏེ། དེའི་དུས་སུ་ཡོད་པའི་
རྒྱལ་བ་ཤཱཀྱའི་ཐུབ་པ་དང་དེའི་དུས་སུ་མེད་པའི་དེ་གང་རུང་ཡིན་པ་གང་ཞིག །དེའི་
དུས་སུ་མེད་པའི་དེ་མ་ཡིན་པའི་ཕྱིར། དང་པོ་དེར་ཐལ། དེའི་དུས་སུ་རྒྱལ་བ་ཤཱཀྱ་ཐུབ་
པ་ཡིན་པའི་ཕྱིར། གཉིས་པ་དེར་ཐལ། དེའི་དུས་སུ་རྒྱལ་བ་ཤཱཀྱ་ཐུབ་པ་ཡོད་པའི་ཕྱིར། །
གཞན་ཡང་། རྒྱལ་པོ་ང་ལས་ནུས་ཆོས་ཅན། ཤཱཀྱ་ཐུབ་པའི་དུས་སུ་ཡོད་
པར་ཐལ། དེའི་དུས་སུ་དེའི་རྒྱུ་ཡིན་པའི་ཕྱིར། གཞན་ཡང་། དེ་ཆོས་ཅན། དེའི་དུས་
སུ་ཡོད་པར་ཐལ། དེའི་དུས་སུ་ད་ལྟར་བ་ཡིན་པའི་ཕྱིར། དེར་ཐལ། དེའི་དུས་སུ་
ཤཱཀྱ་ཐུབ་པ་ཡིན་པའི་ཕྱིར། ཁྱབ་སྟེ། རྒྱལ་བ་ཤཱཀྱ་ཐུབ་པ་ད་ལྟར་བ་ཡིན་པའི་ཕྱིར།
གཞན་ཡང་། དེ་ཆོས་ཅན། ཤཱཀྱ་(༨ ༣བ)ཐུབ་པའི་དུས་སུ་ཤཱཀྱ་ཐུབ་པ་དང་གཅིག་
ཏུ་ཐལ། དེའི་དུས་སུ་དེ་དང་གཅིག་ཏུ་ཡོད་པ་དང་། དེའི་དུས་སུ་དེ་དང་ཐ་དད་དུ་ཡོད་
པ་གང་རུང་གང་ཞིག །དེའི་དུས་སུ་དེ་དང་ཐ་དད་དུ་མེད་པའི་ཕྱིར། ཕྱི་མ་མ་གྲུབ་ན།
དེའི་དུས་སུ་ཡོད་པར་ཐལ། དེའི་དུས་སུ་དེ་དང་ཐ་དད་ཡོད་པའི་ཕྱིར། རྩ་བར་འདོད་
ན། དེའི་དུས་སུ་ཡོད་པར་ཐལ་ལོ། །
- 159 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཞན་ཡང་། རྒྱལ་པོ་ང་ལས་ནུས་དེ་ཤཱཀྱ་ཐུབ་པའི་དུས་སུ་ཤཱཀྱ་ཐུབ་པ་ཡིན་
པར་ཐལ། དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། དེར་ཐལ། དེ་
སངས་རྒྱས་འཕགས་པར་འགྱུར་བའི་དུས་ཡོད་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་གཟུགས་སྐུར་འགྱུར་བའི་དུས་ཡོད་པའི་ཕྱིར་ཏེ། ཁྱོད་ཀྱི་རྒྱུད་ལ་
གཟུགས་ སྐུར་འགྱུར་རུང་གི་རྒྱས་འགྱུར་གྱི་རིགས་ཡོད་པའི་ཕྱིར་ཏེ། སེམས་
ཅན་ཡིན་པའི་ཕྱིར། དེ་ལ་ཁོ་ན་རེ། འདོད་ལྷ་ལས་ཚེ་འཕོས་ནས། ཚེ་འདིར་
མིར་སྐྱེས་པའི་གང་ཟག་དེ་ཚེ་འདིའི་མི་ཡིན་པར་ཐལ། རྒྱལ་པོ་ང་ལས་ནུས་དེ་སངས་
རྒྱས་པའི་ཚེ་རྒྱལ་བ་ཤཱཀྱ་ཐུབ་པ་ཡིན་པའི་ཕྱིར། དེར་ཐལ། དེ་ཤཱཀྱ་ཐུབ་པའི་དུས་སུ་
ཤཱཀྱ་ཐུབ་པ་ཡིན་པའི་ཕྱིར། འདོད་ན། དེ་ཤི་བ་མི་མི་ཤི་བ་ཡིན་པར་ཐལ་ལོ། །གཞན་ཡང་
འདོད་ལྷ་ནས་ཚེ་འཕོས་ནས། ཚེ་འདིར་མིར་སྐྱེས་པའི་ཚེ་འདིའི་མི་དེ། ཚེ་སྔ་མ་འདོད་
ལྷར་སྐྱེས་པར་ཐལ། སྟོན་པ་ཤཱཀྱ་ཐུབ་པ་རྒྱལ་པོ་ང་ལས་ནུས་ཀྱི་དུས་སུ་རྒྱལ་པོ་ང་ལས་
ནུས་ཡིན་པའི་ཕྱིར། རྟགས་ཁས། འདོད་ན། དེ་ཚེ་སྔ་མར་ཡོད་པར་ཐལ་ལོ། །ཟེར་ན་
མི་མཚུངས་སོ། །
གཞན་ཡང་། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་
སངས་རྒྱས་པའི་སངས་རྒྱས་འཕགས་པའི་དུས་སུ་ཡོད་པར་ཐལ། དེའི་དུས་སུ་ཡོད་
པའི་སངས་འཕགས་པ་ཡིན་པའི་ཕྱིར་ཏེ། དེའི་དུས་སུ་ཡོད་པའི་སངས་རྒྱས་འཕགས་
པ་དང༌། དེའི་དུས་སུ་མེད་པའི་སངས་རྒྱས་(༨༤ན)འཕགས་པ་གང་རུང་གང་ཞིག །
དེའི་དུས་སུ་མེད་པའི་སངས་འཕགས་མ་ཡིན་པའི་ཕྱིར། དང་པོ་དེར་ཐལ། དེའི་དུས་
སུ་སངས་རྒྱས་འཕགས་པ་ཡིན་པའི་ཕྱིར། གཉིས་པ་དེར་ཐལ། དེའི་དུས་སུ་ཡོད་པའི་
ཕྱིར། འཁོར་གསུམ། །
གཞན་ཡང་། བྱང་སེམས་རྒྱུན་མཐའ་བ་ཆོས་ཅན། བྱང་སེམས་རྒྱུན་མཐའ་བ་
- 160 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སངས་རྒྱས་པའི་དུས་སུ་ཡོད་པར་ཐལ། དེའི་དུས་སུ་དེའི་རྒྱུད་ལ་ཡོད་པའི་ཕྱིར་ཏེ།
དེའི་དུས་སུ་སངས་རྒྱས་འཕགས་པ་ཡིན་པའི་ཕྱིར། ཁྱབ་པ་ཁས། འདོད་ན། བྱང་
སེམས་རྒྱུན་མཐའ་བ་ཁྱོད་བྱང་སེམས་རྒྱུན་མཐའ་བ་སངས་རྒྱས་པའི་སངས་རྒྱས་
འཕགས་པའི་དུས་སུ་ཡོད་པར་ཐལ། དེའི་དུས་སུ་ད་ལྟར་བ་ཡིན་པའི་ཕྱིར། དེར་ཐལ།
དེའི་དུས་སུ་ད་ལྟར་བའི་སངས་རྒྱས་འཕགས་པ་ཡིན་པའི་ཕྱིར་ཏེ། ད་ལྟར་བའི་སངས་
འཕགས་དང་རྒྱུད་གཅིག་ཡིན་པའི་ཕྱིར། ཁྱབ་སྟེ། སངས་རྒྱས་འཕགས་པ་དང་རྒྱུད་
གཅིག་ཡིན་ན། དེའི་དུས་སུ་སངས་འཕགས་ཡིན་དགོས་པའི་ཕྱིར། །
གཞན་ཡང་། དེ་ཆོས་ཅན། བྱང་སེམས་རྒྱུན་མཐའ་བ་སངས་རྒྱས་པའི་དུས་སུ་
ཡོད་པར་ཐལ། དེའི་དུས་སུ་སངས་རྒྱས་འཕགས་པ་དང་གཅིག་ཏུ་ཡོད་པའི་ཕྱིར།
དེར་ཐལ། དེ་སངས་རྒྱས་འཕགས་པ་གང་ཞིག །དེའི་དུས་སུ་སངས་རྒྱས་འཕགས་པ་
དང་ཐ་དད་དུ་མེད་པའི་ཕྱིར། ཕྱི་མ་མ་གྲུབ་ན། དེའི་དུས་སུ་ཡོད་པར་ཐལ། མ་གྲུབ་
པ་དེའི་ཕྱིར། འཁོར་གསུམ། ཁ་ཅིག །མྱུ་གུ་དེ་རང་དུས་སུ་སྐྱེས་པ་ཡིན་ཟེར་ན། དེ་
ཆོས་ཅན། རང་དུས་སུ་རང་རྒྱུ་ལས་སྐྱེས་པར་ཐལ། རང་དུས་སུ་སྐྱེས་པའི་ཕྱིར།
འདོད་ན། རང་དུས་སུ་རང་རྒྱུ་ལ་རག་ལས་པར་ཐལ། འདོད་པའི་ཕྱིར། འདོད་མི་ནུས་
ཏེ། རང་དུས་སུ་རང་རྒྱུ་ལ་རག་མ་ལས་པར་རྫོགས་པར་གྲུབ་ཟིན་པའི་ཕྱིར་ཏེ། དངོས་
པོ་ཡིན་པའི་ཕྱིར། དེར་ཐལ། རྣམ་འགྲེལ་ལས་འབྲས་བུ་(༨༤ བ)རག་ལས་མེད་པར་
ཡང་། ཞེས་གསུངས་པའི་ཕྱིར། །
ཁོ་ན་རེ། མྱུ་གུ་དེ་རང་དུས་སུ་སྐྱེས་པ་ཡིན་པར་ཐལ། མྱུ་གུ་རང་དུས་སུ་སྐྱེས་པ་
ཡོད་པའི་ཕྱིར། དེར་ཐལ། མྱུ་གུའི་སྐྱེ་བ་དང་མྱུ་གུ་གཉིས་གྲུབ་བདེ་དབྱེར་མེད་ཀྱི་ཆོས་
ཡིན་པའི་ཕྱིར། མ་གྲུབ་ན། མྱུ་གུ་ཆོས་ཅན། དེར་ཐལ། དངོས་པོ་ཡིན་པའི་ཕྱིར།
ཟེར། ཤེས་བྱ་ཆོས་ཅན། མྱུ་གུ་སྐྱེ་བ་དང་མྱུ་གུ་གཉིས་དུས་མཉམ་ཡིན་པར་ཐལ། མྱུ་
- 161 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གུའི་དུས་སུ་མྱུ་གུ་སྐྱེས་པ་ཡིན་པའི་ཕྱིར། རྟགས་ཁས། འདོད་ན། ས་བོན་གྱི་དུས་སུ་མྱུ་
གུ་སྐྱེ་བ་མེད་པར་ཐལ། འདོད་པའི་ཕྱིར། འདོད་ན། དེ་ཡོད་པར་ཐལ། དེའི་དུས་སུ་
མྱུ་གུ་སྐྱེ་བཞིན་པ་ཡིན་པའི་ཕྱིར་ཏེ། དེའི་དུས་སུ་ས་བོན་འགག་བཞིན་པ་ཡིན་པའི་ཕྱིར།
གཞན་ཡང་། མྱུ་གུའི་དུས་སུ་མྱུ་གུ་སྐྱེ་བའི་བྱ་བ་ཡོད་པར་ཐལ། མྱུ་གུ་དེ་རང་
དུས་སུ་སྐྱེས་པ་ཡིན་པའི་ཕྱིར། འདོད་ན། མྱུ་གུའི་དུས་སུ་ས་བོན་འགག་པའི་བྱ་བ་
ཡོད་པར་ཐལ། འདོད་པ་གང་ཞིག་མྱུ་གུ་སྐྱེ་བའི་བྱ་བ་དང་། ས་བོན་འགག་པའི་བྱ་བ་དུས་
མཉམ་ པའི་ ཕྱིར། དེར་ཐལ། ཊིཀ་ཆེན་ ལས། འགྲེལ་པར་ཅིག་ཅར་དུ་བརྟེན་ནས་
འབྱུང་བ་མ་བརྟགས་པར་སྒྲུབ་པ་སྒྱུ་མ་ལྟ་བུ་གསལ་བར་བྱ་བའི་ཕྱིར་དུ་གསུངས་པར་
བཤད་པའི་ཅིག་ཅར་དུ་བརྟེན་ནས་འབྱུང་བ་ཞེས་པ་ནི། བྱ་བ་གཉིས་ཅིག་ཅར་དུ་ཡོད་
པ་ལ་བྱ་དགོས་སོ། །ཞེས་གསུངས་པའི་ཕྱིར། གཞན་ཡང་། མྱུ་གུ་ཆོས་ཅན། རང་དུས་
སུ་སྐྱེ་བཞིན་པ་ཡིན་པར་ཐལ། རང་དུས་སུ་སྐྱེས་པ་ཡིན་པའི་ཕྱིར། འདོད་ན། མ་ཡིན་
པར་ཐལ། རང་དུས་སུ་འགག་བཞིན་པ་ཡིན་པའི་ཕྱིར། ཁྱབ་སྟེ། རྩ་ཤེས་ཊིཀ་ཆེན་
ལས། སྐྱེ་བཞིན་པ་དང་འགག་བཞིན་པ་གཅིག་ལ་ལྟོས་ནས་འགལ་བ་ཡིན་ནོ། །ཞེས་
གསུངས་པའི་ཕྱིར། གཞན་དག་ན་རེ། དུས་དེར་སྐྱེས་པ་ཡིན་ན། དུས་དེར་མེད་དགོས་
པར་ཐལ། མྱུ་གུ་རང་དུས་སུ་སྐྱེས་པ་མ་ཡིན་པའི་(༨༥ན)ཕྱིར། རྟགས་ཁས། འདོད་
ན། སྐྱེ་བ་ཆོས་ཅན། སྐྱེས་པའི་དུས་སུ་མེད་པར་ཐལ། དེའི་དུས་སུ་སྐྱེས་པ་ཡིན་པའི་
ཕྱིར། ཁྱབ་པ་ཁས། མ་གྲུབ་ན། སྐྱེ་བ་ཆོས་ཅན། རང་དུས་སུ་ཁྱོད་རང་ཡིན་པར་ཐལ།
ཁྱོད་དངོས་པོ་གང་ཞིག །ཁྱོད་ཁྱོད་རང་ཡིན་པའི་ཕྱིར། ཟེར་ན་མ་ཁྱབ། །
ཁ་ཅིག །བུད་ཤིང་གི་དུས་སུ་དུ་བ་སྐྱེས་པ་ཡིན་ནོ། །ཟེར་ན། འོ་ན། བུད་ཤིང་གི་
དུས་སུ་དུ་བ་སྐྱེ་བཞིན་པ་ཡིན་པར་ཐལ། དམ་བཅའ་དེའི་ཕྱིར། འདོད་ན། དེའི་དུས་
སུ་མེ་འགག་བཞིན་པ་ཡིན་པར་ཐལ། འདོད་པ་གང་ཞིག །དུ་བ་སྐྱེ་བཞིན་པ་དང་། མེ་
- 162 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
འགག་བཞིན་པ་དུས་མཉམ་པའི་ཕྱིར། །
རང་ལུགས་ལ། དུས་གསུམ་གྱི་རྣམ་གཞག་སྤྱིར་བཤད་པ་དང་། འདས་མ་འོངས་
དངོས་པོ་ཡིན་པའི་སྒྲུབ་བྱེད་བྱེ་བྲག་ཏུ་བཤད་པའོ། །དང་པོ་ནི་བཞི་བརྒྱ་པའི་འགྲེལ་
པ་ལས། དེ་ལ་མ་འོངས་པ་ནི་ད་ལྟར་གྱི་དུས་སུ་མ་ཕྱིན་པའོ། །འདས་པ་ནི། དེ་ཉིད་
ལས་འདས་པའོ། །ད་ལྟར་བྱུང་བ་ནི། སྐྱེས་ལ་མ་འགག་པའོ། །ད་ལྟར་བྱུང་བ་ནི། ད་
ལྟར་དམིགས་པའི་ཕྱིར་གཙོ་བོ་ཡིན་གྱི་ཞེས་དང༌། རྩ་ཤེས་ཊིཀ་ཆེན་ལས། གང་དུ་མ་
འོངས་ཤིང་། གང་ལས་འདས་པའི་མ་འོངས་པ་དང་འདས་པ་འཇོག་པའི་དུས་ནི། ད་
ལྟར་བ་སྟེ། ཞེས་གསུངས་པའི་དོན་ནི། འདས་པའི་མཚན་ཉིད་ནི། ཁྱོད་དུས་གང་དུ་
འཇོག་པ་དངོས་པོ་གང་གི་རང་དུས་ལ་ལྟོས་ནས་བཞག་དགོས་པའི་ལྟོས་སར་གྱུར་
པའི་དངོས་པོ་དེ། རང་དུས་དེ་ལས་ཐལ་ཟིན་པ་འདས་པའི་མཚན་ཉིད། གཞན་འདྲ་
བ་ལ། རང་དུས་དེར་མ་སླེབས་པའི་ཆོས། མ་འོངས་པའི་མཚན་ཉིད། སྐྱེས་ལ་མ་
འགག་པ་གང་ཞིག ཁྱོད་ཀྱི་དོན་སྤྱི་འཆར་བ། ཁྱོད་ཀྱི་དུས་ན་འདས་པ་དང་། མ་འོངས་
པའི་ཆོས་གཞན་གྱི་དོན་སྤྱི་འཆར་བ་ལ་མི་ལྟོས་པ། ད་ལྟར་བའི་མཚན་ཉིད། དང་པོའི་
མཚན་གཞི་ནི། མྱུ་གུ་རང་གི་དུས་གཉིས་(༨བ) པར་ཞིག་པའི་ཆ་ལྟ་བུའོ། །
གཉིས་པ་ནི། སྐྱེ་བའི་རྒྱུ་ཡོད་ཀྱང་རྐྱེན་མ་ཚང་བའི་སྟོབས་ཀྱིས་མྱུ་གུ་རེ་ཞིག་མ་
སྐྱེས་པའི་ཆ་ལྟ་བུ། གསུམ་པའི་མཚན་གཞི་ནི། མྱུ་གུ་ལྟ་བུ། གཉིས་པ་ནི། ཚིག་
གསལ་ལས། འདས་མ་འོངས་དངོས་པོ་ཡིན་པའི་སྒྲུབ་བྱེད་ལུང་རིགས་གཉིས་ཀྱིས་
གསུངས་པའི་ཕྱིར། དང་པོ་ནི། ཞིག་པ་དངོས་པོ་ཡིན་ཏེ། ཤི་བ་དངོས་པོ་ཡིན་པའི་
ཕྱིར། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི་ཞེས་གསུངས་པས། ཤི་བ་ནི་
གང༌། ཤི་བའི་སེམས་ཅན་དེ་ཞིག་པ་ཡིན་ཞིང་། དེ་ཉིད་སྐྱེ་བའི་རྐྱེན་གྱིས་བསྐྱེད་པར་
གསུངས་པའི་ཕྱིར། དངོས་དང་དངོས་མེད་འདུས་བྱས་ཡིན། །ཞེས་བུམ་པའི་དངོས་པོ་
- 163 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དང༌། བུམ་པའི་ཞིག་པ་གཉིས་ཀ་འདུས་བྱས་སུ་གསུངས་པའི་ཕྱིར། རིགས་པ་དྲུག་ཅུ་
པ་ལས། རྒྱུ་ཟད་འདི་ལས་ཞིག་པ་ནི། །ཟད་ཅེས་བྱ་བར་དམིགས་པ་སྟེ། ཞེས་སྡོང་བུ་
སྣུམ་ལྡན་ཟད་པ་ཤི་བའི་དཔེར་གསུངས་པའི་ཕྱིར། །
གཉིས་པ་རིགས་པ་ནི། ཚིག་གསལ་ལས། གང་ཞིག་འཇིག་པ་རྒྱུ་མེད་དུ་ཁས་
བླངས་ནས། འདུས་བྱས་སྐད་ཅིག་མར་སྨྲ་བ་ལྟར་ན། ནམ་མཁའི་མེ་ཏོག་ལྟར་རྒྱུ་མེད་
པས་འཇུག་པ་མེད་པའི་ཕྱིར། དངོས་པོ་རྣམས་སྐད་ཅིག་གིས་འཇིག་པ་དང་བྲལ་བ་
རྣམས་འདུས་བྱས་སུ་ཇི་འགྲུབ། དེའི་ཕྱིར་དེ་ཐམས་ཅད་མི་འགྲིག་པར་འགྱུར་རོ། །
ཞེས་གསུངས་པའི་དོན་ནི། ཞིག་པ་དངོས་པོ་ཡིན་ཏེ། བུམ་པ་ཞིག་པ་དངོས་པོ་ཡིན་
པའི་ཕྱིར་ཏེ། བུམ་པ་ཞིག་པ་ལ་རྒྱུ་ཡོད་པའི་ཕྱིར་ཏེ། བུམ་པ་རང་གྲུབ་ཀྱི་སྐད་ཅིག་
གཉིས་པར་མི་སྡོད་པ་ལ་རྒྱུ་ཡོད་པའི་ཕྱིར་ཏེ། བུམ་པ་འཇིག་པ་ལ་རྒྱུ་ཡོད་པའི་ཕྱིར།
རྩོད་པ་སྤོང་བ་ནི། ཁ་ཅིག །རྣམ་པར་ཤེས་པའི་རྐྱེན་གྱིས་མིང་གཟུགས་འབྱུང་
བར་ཐལ། ས་བཅུ་པའི་མདོ་ལས། རྣམ་པར་ཤེས་པའི་རྐྱེན་གྱིས་མིང་དང་གཟུགས་
ཞེས་བཤད་པའི་ཕྱིར། ཁྱབ་པ་(༨༦ན)ཁས། འདོད་ན། རྣམ་པར་ཤེས་པའི་རྐྱེན་གྱིས་
རྣམ་པར་ཤེས་པའི་ཕུང་པོ་འབྱུང་བར་ཐལ། འདོད་པ་གང་ཞིག །མིང་གཟུགས་ཞེས་
པའི་མིང་དེ། ཕུང་པོ་ཕྱི་མ་བཞི་ལ་བྱེད་རིགས་པའི་ཕྱིར། གཞན་ཡང་། སྡོང་བུ་སྣུམ་
ལྡན་ཟད་པ་མར་མེ་ཤི་བའི་དངོས་རྒྱུ་ཡིན་པར་ཐལ། དེ་དེའི་རྒྱུ་ཡིན་པའི་ཕྱིར། འདོད་
ན། མར་མེ་དེ་མར་མེ་ཤི་བའི་དངོས་རྒྱུ་ཡིན་པར་ཐལ། འདོད་པའི་ཕྱིར། འདོད་མི་
རིགས་ཏེ། མར་མེ་དེ། མར་མེ་སྐད་ཅིག་གཉིས་པའི་དངོས་རྒྱུ་ཡིན་པའི་ཕྱིར་ཏེ། མར་
མེ་སྐད་ཅིག་གཉིས་པ་མར་མེ་ཤི་བའི་རྒྱུ་ཡིན་པའི་ཕྱིར།
གཞན་ཡང་བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ། བུམ་
པའི་འབྲས་བུ་ཡིན་པར་ཐལ། དེ་དངོས་པོ་ཡིན་པའི་ཕྱིར། རྟགས་ཁས། འདོད་ན།
- 164-



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་ཆོས་ཅན། བུམ་པ་མེད་ན།།
ཁྱོད་མེད་པས་ཁྱབ་པར་ཐལ། ཁྱོད་བུམ་པའི་འབྲས་བུ་ཡིན་པའི་ཕྱིར། འདོད་ན། བུམ་
པས་དག་པའི་ས་ཕྱོགས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཡོད་པར་ཐལ།
བུམ་པ་རང་གྲུབ་དུས་ཀྱི་སྐད་ཅིག་གཉིས་པར་མེད་པ་ཡོད་པའི་ཕྱིར་རོ། །སྡོང་བུ་སྣུམ་
ལྡན་དང་མར་མེ་དངོས་སུ་ཕྲད་པ་སྲིད་དམ་མི་སྲིད་ཟེར་ན། །
ཁ་ཅིག །འཕྲད་པ་སྲིད་ཟེར། འོ་ན། འཇུག་པ་ལས། གལ་ཏེ་ཁྱོད་ཀྱི་རྒྱུ་ཡིས་
འཕྲད་ནས་འབྲས་བསྐྱེད་བྱེད་ན་དེ་ཡི་ཚེ། །དེ་དག་ནུས་པ་གཅིག་པས་སྐྱེད་བྱེད་
འབྲས་བུ་ཐ་དད་མི་འགྱུར་ཞིང་། །ཞེས་པའི་འཐད་དུ། རིགས་པ་དང་པོ་ལ་དགག་
བྱའི་ཁྱད་པར་མ་སྦྱར། རིགས་པ་གཉིས་པ་ལ་དགག་བྱའི་ཁྱད་པར་སྦྱར་ནས་བཤད་
པ་མི་འཐད་པར་ཐལ། དམ་བཅའ་དེའི་ཕྱིར། གཞན་ཡང་། ས་མྱུག་ལྷན་ཅིག་ཏུ་འཕྲད་
པར་ཐལ། ས་སྨྱུག་དངོས་སུ་འཕྲད་པའི་ཕྱིར། རྟགས་ཁས། འདོད་ན། དེ་གཉིས་ལྷན་
ཅིག་ཏུ་གྲུབ་པར་ཐལ། འདོད་པའི་ཕྱིར། འདོད་ན། དེ་གཉིས་(༨༦བ)དུས་མཉམ་ཡིན་
པར་ཐལ་ལོ། །
བྱས་པ་ལ་ཁ་ཅིག །བུམ་པ་ཆོས་ཅན། རང་ནང་གི་ཆུ་དང་མ་འཕྲད་པར་ཐལ།
རང་ནང་གི་ཆུའི་རྒྱུ་ཡིན་པའི་ཕྱིར། ཁྱབ་པ་ཁས། འདོད་ན། རང་ནང་གི་ཆུའི་རྟེན་མི་
བྱེད་པར་ཐལ། འདོད་པའི་ཕྱིར། གཞན་དག་ན་རེ། མེ་བུད་ཤིང་དང་འཕྲད་པར་ཐལ།
མེས་བུད་ཤིང་སྲེག་པའི་ཕྱིར། མ་ཁྱབ་ན། འཇིག་རྟེན་གྱི་ཁམས་འདི་ན་གནས་པའི་
མེས། འཇིག་རྟེན་གྱི་ཁམས་ཀྱི་བུད་ཤིང་ཐམས་ཅད་སྲེག་པར་ཐལ། མེ་དང་བུད་ཤིང་
འཕྲད་པ་མེད་པར་ཡང་། མེས་བུད་ཤིང་སྲེག་པའི་ཕྱིར། ཁྱབ་སྟེ། མར་མེ་འཕྲད་པ་
མེད་པར་ཡང་། །གལ་ཏེ་མུན་པ་སེལ་བྱེད་ན། །འཇིག་རྟེན་ཀུན་ན་གནས་པའི་མུན། །
འདི་ནི་གནས་པ་དེས་སེལ་འགྱུར། །ཞེས་གསུངས་པའི་ཕྱིར། ཟེར་ན། ཚ་གྲང་ལྷན་
- 165 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཅིག་ཏུ་གྲུབ་པར་ཐལ། ཚ་གྲང་ལྷན་ཅིག་ཏུ་འཕྲད་པའི་ཕྱིར། ཁྱབ་པ་ཁས། དེར་ཐལ།
དེ་གཉིས་འཕྲད་པར་ཆོས་མཆོག་གི་འགྲེལ་བ་ལས་བཤད་པའི་ཕྱིར། འདོད་མི་ནུས་
ཏེ། དེ་གཉིས་ལྷན་ཅིག་མི་གནས་འགལ་ཡིན་པའི་ཕྱིར། ཁ་ཅིག་འདས་པའི་འབྲས་བུ་
ཆོས་ཅན། ཁྱོད་ཀྱི་དུས་ན་འདས་པ་ཡོད་པར་ཐལ། ཁྱོད་དངོས་པོ་ཡིན་པའི་ཕྱིར།།
རྟགས་ཁས། འདོད་མི་ནུས་ཏེ། འདས་པའི་འབྲས་བུ་ཡིན་པའི་ཕྱིར། རྟགས་ཁས།
ཞེས་གསུངས་ན། སྐྱེས་པའི་འབྲས་བུ་ཆོས་ཅན། ཁྱོད་ ཀྱི་དུས་ན་སྐྱེས་པ་ཡོད་
པར་ཐལ། ཁྱོད་དངོས་པོ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དེའི་འབྲས་
བུ་ཡིན་པའི་ཕྱིར། འཁོར་གསུམ། མེ་དུ་བའི་དུས་ན་འདས་པ་མིན་ཟེར་ན། དེ་ཆོས་
ཅན། དེར་ཐལ། དུ་ བའི་ དུས་ སུ་ ཐལ་ ཟིན་ པའི་ ཕྱིར་ ཏེ། དེའི་ རྒྱུ་ ཡིན་ པའི་ ཕྱིར།།
གཞན་ཡང་། མེ་དུ་བའི་དུས་སུ་འདས་པ་ཡིན་པར་ཐལ། མེ་འདས་པར་སོང་བའི་དུས་
ཡོད་པའི་ཕྱིར། དེར་ཐལ། མེ་དངོས་པོ་ཡིན་པའི་ཕྱིར། ཁོ་ན་རེ། དུས་དེར་འདས་ན་
དུས་དེར་འདས་པ་ཡིན་དགོས་པར་ཐལ། མེ་དུ་བའི་དུས་སུ་(༨༧ན)འདས་པ་ཡིན་
པའི་ཕྱིར། འདོད་ན། དུས་དེར་འདས་པ་ཡིན་ན། དུས་དེར་འདས་དགོས་པར་ཐལ།
འདོད་པའི་ཕྱིར་ན་མ་ཁྱབ། འདོད་ན། མྱུ་གུ་ཞིག་པ་ཆོས་ཅན། རང་དུས་སུ་དེར་ཐལ།
དེའི་ཕྱིར། ཁོ་ན་རེ། མེ་ཆོས་ཅན། དུ་བའི་དུས་གསུམ་གང་རུང་ཡིན་པར་ཐལ། དེའི་
དུས་སུ་འདས་པ་ཡིན་པའི་ཕྱིར། འདོད་ན། དེའི་དུས་སུ་ཡོད་པར་ཐལ་ལོ། །ཟེར་ན་མ་
ཁྱབ་བོ། ། །
དབུ་མ་ཆུ་འབབ།།
རབ་རིབ་དང་ལྡན་དབང་པོ་ཅན་མཚུངས་པ། །ཞེས་སོགས་ཀྱི་སྐབས་སུ་མཐའ་
དཔྱད་པ་ལ་ཁ་ཅིག །བརླན་ཞིང་གཤེར་བ་ཕོར་པ་གང་ལ། ལྷ་མི་ཡི་དྭགས་གསུམ་
གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་བའི་སྟེང་དུ་བདུད་རྩི་དང་། རྣག་
- 166 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁྲག་དངོས་ལ་གནས་མེད་དོ་ཟེར་ན། འོ་ན། དེ་ལྟར་བལྟས་པའི་ཚེ། བརླན་ཞིང་གཤེར་
བ་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་མ་ཡིན་པར་ཐལ། དེ་ལྟར་
བལྟས་པའི་ཚེ། བརླན་ཞིང་གཤེར་བའི་སྟེང་ན་རྣག་ཁྲག་མེད་པའི་ཕྱིར། །
དེ་ལ་ཁོ་ན་རེ། ཟླ་བ་གཉིས་སྣང་གི་དབང་ཤེས་ཚད་མ་མ་ཡིན་པར་ཐལ། ཟླ་
གཅིག་ཟླ་གཉིས་ཡིན་པ་མེད་པའི་ཕྱིར། ཁྱབ་པ་ཁས། འདོད་ན། དེ་ཡིན་པར་ཐལ།
དེ་རང་གི་སྣང་བ་ལ་ཚད་མ་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར། ཟེར་ན། ཤེས་
པ་ཡིན་ན། ཚད་མ་ཡིན་དགོས་པར་ཐལ། ཟླ་བ་གཉིས་སྣང་གི་དབང་ཤེས་ཚད་མ་
ཡིན་པའི་ཕྱིར། འདོད་མི་ནུས་ཏེ། ཊཱིཀ་ཆེན་ལས། བློ་ལ་ཚད་མ་དང་ཚད་མིན་གྱི་རྣམ་
གཞག་ཡང་གྲུབ་བོ། །ཞེས་བཤད་པའི་ཕྱིར།
གཞན་ཡང་། སྒྲ་རྟག་འཛིན་རྟོག་པ་རྗེས་དཔག་ཚད་མ་ཡིན་པར་ཐལ། དེ་རྟོག་
པ་ཚད་མ་ཡིན་པའི་ཕྱིར། འདོད་ན། དེ་ཆོས་ཅན། རྟགས་ཡང་དག་ལ་བརྟེན་ནས་རང་
གི་གཞལ་བྱ་ལྐོག་གྱུར་ལ་མི་བསླུ་བའི་རིག་པ་ཡིན་པར་ཐལ། འདོད་པའི་ཕྱིར། འདོད་
ན། སྒྲ་རྟག་པར་སྒྲུབ་པའི་རྟགས་ཡང་དག་ཡོད་པར་(༨༧བ)ཐལ་ལོ། །
གཞན་ཡང་། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཆོས་ཅན། རང་གི་
སྣང་ཡུལ་གྱི་གཙོ་བོ་ལ་ཚད་མ་མ་ཡིན་པར་ཐལ། མངོན་སུམ་ཚད་མ་མ་ཡིན་པའི་ཕྱིར།
འདོད་ན། ཆུ་ཀླུང་གི་སྟེང་གི་རྣག་ཁྲག་ལ་ཚད་མ་མ་ཡིན་པར་ཐལ། འདོད་པ་གང་ཞིག །
ཆུ་ཀླུང་རྣག་ཁྲག་ཏུ་སྣང་བ་དེ་དེའི་སྣང་ཡུལ་གྱི་གཙོ་བོ་མ་ཡིན་པའི་ཕྱིར་ཏེ། དེའི་སྣང་
ཡུལ་གྱི་གཙོ་བོ་མེད་པའི་ཕྱིར། དེ་ལ་ཁོ་ན་རེ། བཞི་བརྒྱ་པའི་འགྲེལ་པ་ལས། དེ་རྣག་
ཁྲག་གི་ཐིག་པ་འགའ་ཡང་མེད་ན། རྣག་ཁྲག་ཏུ་སྣང་བའི་ཀླུང་ག་ལ་ཡོད། འོན་ཀྱང་
ལས་ཀྱི་རྣམ་པར་སྨིན་པའི་དབང་གིས་དེ་དག་ལ་དེ་སྣང་ངོ༌། །ཞེས་བཤད་པ་མི་འཐད་
པར་ཐལ། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་
- 167 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དུ་བལྟས་པའི་ཚེ། དེའི་སྟེང་ན་བདུད་རྩི་དང་རྣག་ཁྲག་དངོས་གནས་ལ་ཡོད་པའི་ཕྱིར།
ཟེར་ན། སྐྱོན་མེད་དེ། ལུང་དེའི་དོན་ནི། ཕྱི་རོལ་གྱི་རྣག་ཁྲག་མེད་པ་དེ་དེའི་དོན་ཡིན་
དགོས་པའི་ཕྱིར། དེར་ཐལ། འདི་ཕྱི་དོན་འགོག་པའི་གཞུང་ཡིན་པའི་ཕྱིར་ཏེ། སེམས་
ཙམ་པའི་གཞུང་ཡིན་པའི་ཕྱིར། མི་འཚིག་པའི་རིག་སྔགས་དང་ལྡན་པའི་ལག་པས།
ལྕགས་གོང་དམར་འབར་བ་ལ་རེག་པའི་ཚེ། ལྕགས་གོང་དམར་འབར་བའི་སྟེང་དུ་གྲང་
བ་གཅིག་གསར་དུ་མ་སྐྱེས་པར་ཐལ། བརླན་ཞིང་གཤེར་བ་ཕོར་བ་གང་ལ། ལྷ་མི་ཡི་
དྭགས་གསུམ་གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་བའི་སྟེང་དུ་རྣག་
ཁྲག་གསར་དུ་མ་སྐྱེས་པའི་ཕྱིར། འདོད་ན། དེ་སྐྱེས་པར་ཐལ། དེའི་ཚེ་མི་འཚིག་པའི་
རིག་སྔགས་དང་ལྡན་པའི་གང་ཟག་གི་ལུས་ཤེས་མངོན་སུམ་གྱི་གཞལ་བྱར་གྱུར་པའི་
རེག་བྱ་ཡོད་པ་གང་ཞིག །དེའི་གཞལ་བྱར་གྱུར་པའི་ཚ་རེག་མེད་པའི་ཕྱིར། དང་པོ་
དེར་ཐལ། དེའི་ལུས་ཤེས་མངོན་སུམ་ཚད་མ་ཡིན་པའི་ཕྱིར། ཕྱི་མ་དེར་(༨༨ན)ཐལ།
དེ་ལ་ལྕགས་གོང་དམར་འབར་བའི་རེག་བྱ་ཚ་རེག་ཏུ་མི་སྣང་བའི་ཕྱིར། རྟགས་ཆོས་
ཅན་གྱིས་འགྲུབ་བོ། །ཚ་རེག་དང་མི་ལྡན་པའི་ཉི་མའི་དཀྱིལ་འཁོར་ཡོངས་རྫོགས་
གཅིག་ཡོད་དེ། དགུན་གྱི་དུས་སུ་ཡི་དྭགས་ཁོ་ནའི་ལས་དབང་གིས་གྲུབ་པའི་ཉི་མའི་
དཀྱིལ་འཁོར་ཡོད་པ་གང་ཞིག །དགུན་གྱི་དུས་སུ་ཡི་དྭགས་ཀྱི་ལུས་ཤེས་ལ། ཉི་མའི་
རེག་བྱ་གྲང་རེག་ཏུ་སྣང་བའི་ཕྱིར། ཟེར་ན། ཚ་རེག་དང་མི་ལྡན་པའི་མེ་སྟོབས་ཆེན་
པོ་ཡོད་པར་ཐལ། ཚ་ རེག་དང་ མི་ལྡན་ པའི་ ཉི་མའི་དཀྱིལ་འཁོར་ཡོད་ པའི་ ཕྱིར།
འདོད་མི་ནུས་ཏེ། མེ་སྟོབས་ཆེན་པོ་ཡིན་ན། ཚ་རེག་དང་ལྡན་པས་ཁྱབ་པའི་ཕྱིར་ཏེ།
དེ་ཡིན་ན། ཚ་རེག་ཡིན་པའི་ཁྱབ་པའི་ཕྱིར། གཞན་ཡང་། ཡི་དྭགས་ཁོ་ནའི་ལས་
དབང་གིས་གྲུབ་པའི་སྟོང་གསུམ་གྱི་སྟོང་ཆེན་པོའི་འཇིག་རྟེན་གྱི་ཁམས་ཡོད་པར་ཐལ།
དེ་ཁོ་ནའི་ལས་དབང་གིས་གྲུབ་པའི་ཉི་མའི་དཀྱིལ་འཁོར་ཡོངས་རྫོགས་གཅིག་ཡོད་
- 168 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པའི་ཕྱིར། འདོད་མི་ནུས་ཏེ། སྟོང་གསུམ་གྱི་སྟོང་ཆེན་པོའི་འཇིག་རྟེན་ཁམས་ཡིན་ན།
སེམས་ཅན་སྤྱི་མཐུན་གྱི་ལས་དབང་གིས་གྲུབ་དགོས་པའི་ཕྱིར།
ཁ་ཅིག །གཟུགས་གཅིག་གིས་རང་གི་གོ་སར་གཟུགས་གཞན་འབྱུང་བའི་གོ་མི་
འགོག་པར་ཐལ། བརླན་ཞིང་གཤེར་པ་ཕོར་བ་གང་ལ་ལྷ་མི་ཡི་དྭགས་གསུམ་གྱིས་ཐུན་
མོང་དུ་བལྟས་པའི་ཚེ། བརླན་ཞིང་གཤེར་བའི་སྟེང་ན། བདུད་རྩི་དང་། རྣག་ཁྲག་
དང་། ཆུ་དྭངས་ཤིང་བསིལ་བ་གསུམ་ག་ཡོད་པའི་ཕྱིར། རྟགས་ཁས། ཞེས་ཟེར།
གཞན་ཡང་། སྟོང་ཐུན་ཆེན་མོ་ལས། ཐལ་འགྱུར་དེ་ལ་མ་ཁྱབ་སྟེ། བརླན་ཞིང་གཤེར་
བ་ཕོར་བ་གང་ལ། ལྷ་མི་ཡི་དྭགས་གསུམ་གྱིས་ཐུན་མོང་དུ་བལྟས་པའི་ཚེ། བརླན་
ཞིང་གཤེར་བ་ཕོར་བ་གང་གི་སྟེང་ན། རྣག་ཁྲག་ཕོར་གང་། བདུད་རྩི་ཕོར་གང་། ཆུ་
ཕོར་གང་ཡོད་པར་ཁས་བླངས་ན། སྐྱོན་དེ་(༨༨བ)འཇུག་ཀྱང་། དེ་ལྟར་ཁས་མ་བླངས་
པའི་ཕྱིར། །
རང་ལུགས་ནི། གསལ་བ་ཁྱོད་རང་ལ་དེར་ཐལ། ཆ་ཅན་གྱི་རི་རབ་གཅིག་ལ།
དུས་འཁོར་གྱི་ཆེད་དུ་བྱ་བའི་གདུལ་བྱ་དང༌། མངོན་པའི་ཆེད་དུ་བྱ་བའི་གདུལ་བྱ་
གཉིས་ཀྱིས་ཐུན་མོང་དུ་བལྟས་པའི་ཚེ། ཆ་ཅན་གྱི་རི་རབ་གཅིག་གི་གོ་སར་དུས་
འཁོར་གྱི་ཆེད་དུ་བྱ་བའི་གདུལ་བྱ་ལ་སྣང་བ་ལྟར་གྱི་རི་རབ་ཟླུམ་པོ་ཡོངས་རྫོགས་
གཅིག་དང་། མངོན་པའི་ཆེད་དུ་བྱ་བའི་གདུལ་བྱ་ལ་སྣང་བ་ལྟར་གྱི་རི་རབ་གྲུ་བཞི་
ཡོངས་རྫོགས་ གཉིས་ གཅིག་ཅར་དུ་ཡོད་ པའི་ ཕྱིར། དེར་ཐལ། དུས་འཁོར་ གྱིས་
བཤད་ཚོད་ལྟར་རི་རབ་ཟླུམ་པོ་གཅིག་ཀྱང་ཡོད། མངོན་པ་ནས་བཤད་པ་ལྟར་གྱི་རི་
རབ་གྲུ་བཞི་ཡོངས་རྫོགས་གཅིག་ཀྱང་ཡོད་པའི་ཕྱིར། །
གཞན་ཡང་། དེ་ལྟར་གོ་མི་འགོག་པ་རིགས་པར་ཐལ། བྱང་ཆུབ་སེམས་དཔའི་
ཏིང་ངེ་འཛིན་གྱི་མཐུ་ལ་བརྟེན་ནས་ཕུག་པ་འདོམ་གང་བ་གྲུ་བཞི་གཅིག་ཏུ་ཡན་ལག་
གལེཀ་ཀང་ཡོང་པའི་ཕྱིར།
- 169 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
བཞིའི་དཔུང་ཤོང་བ་ཡོད་པའི་ཕྱིར་ཏེ། རྣལ་འབྱོར་གྱི་ཏིང་འཛིན་གྱི་ནུས་པ་བསམ་
གྱིས་མི་ཁྱབ་པའི་ཕྱིར། གཞན་ཡང་། དེ་འདྲ་བའི་གོ་འགོག་པ་མི་རིགས་པར་ཐལ།
ཆ་ཅན་བུམ་པ་གཅིག་གི་གོ་སར། ཆ་ཤས་བུམ་པའི་མཆུ་དང༌། ལྟོ་བ་དང་མགྲིན་པ་ལ་
སོགས་པའི་དངོས་པོ་རྫས་ཐ་དད་པ་དུ་མ་ཡོད་པའི་ཕྱིར། ད་
གཞན་ཡང་། དེ་ལྟར་གོ་འགོག་པ་མི་རིགས་པར་ཐལ། བརླན་ཞིང་གཤེར་བ་
ཕོར་བ་གང་གི་སྟེང་དུ། ཆུ་དྭངས་ཤིང་བསིལ་བ་དང༌། ཁྲག་དང་། འོ་མ་དང་། ཆང་
རྣམས་ཅིག་ཅར་དུ་ཡོད་པ་སྲིད་པའི་ཕྱིར། དེར་ཐལ། དེ་རྣམས་བསྲེས་ནས་ཕོར་བ་
གཅིག་བཀང་བའི་ཚེ། བརླན་ཞིང་(༨༩ན)གཤེར་བ་ཕོར་བ་གང་གི་སྟེང་དུ་དེ་རྣམས་
ཅིག་ཅར་དུ་ཡོད་པའི་ཕྱིར། །
ཁ་ཅིག །གཟུགས་ཅན་གཅིག་གི་གོ་སར་གཟུགས་གཞན་འབྱུང་བའི་གོ་འགོག་
པ་མི་རིགས་པར་ཐལ། བརླན་ཞིང་གཤེར་བ་ཕོར་བ་གང་ལ། ལྷ་མི་ཡི་དྭགས་གསུམ་
གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་བ་ཕོར་བ་གང་གི་སྟེང་དུ། བདུད་
རྩི་ཕོར་གང་། ཆུ་ཕོར་གང་། རྣག་ཁྲག་ཕོར་གང་བ་གསུམ་ཡོད་པའི་ཕྱིར། དེར་ཐལ། །
ཡི་དྭགས་ཀྱི་མིག་ཤེས་ཚད་མ་ཡིན་པ་གང་ཞིག །ཡི་དྭགས་ཀྱི་མིག་ཤེས་ལ། བརླན་
ཞིང་གཤེར་བ་ཕོར་གང་པོ་རྣག་ཁྲག་ཕོར་གང་དུ་སྣང་བའི་ཕྱིར་ཏེ། དེ་ལ་དེ་རྣག་ཁྲག་
ཏུ་སྣང་བའི་ཕྱིར་ན། འདིར་མ་ཁྱབ་སྟེ། ཤེས་བྱ་ཆོས་ཅན། ལྷ་མ་ཡིན་ལ་བརླན་ཞིང་
གཤེར་བ་ཕོར་གང་རྒྱ་མཚོར་སྣང་བའི་ཚེ་ན། དེ་ལ་དེའི་ཚེ་རྒྱ་མཚོ་ཕོར་གང་དུ་སྣང་
བར་ཐལ། དེའི་ཚེ་ན་དེ་ལ་རྒྱ་མཚོར་སྣང་བའི་ཕྱིར། ཁྱབ་པ་ཁས།
གཞན་ཡང་། རྒྱ་མཚོའི་ནང་གི་ཉ་ཆུང་ལ་རྒྱ་མཚོའི་གཏིང་དང་རྒྱ་ཁྱོན་གྱི་ཚད་ཇི་
ཙམ་ཡོད་པ་ཇི་ལྟ་བ་བཞིན་སྣང་བར་ཐལ། དེ་ལ་རྒྱ་མཚོ་ཆེན་པོ་སྣང་བའི་ཕྱིར། ཁྱབ་
པ་ཁས། ཁ་ཅིག །མེ་སྟོབས་ཆེན་པོས་ཁྱབ་པར་ནོན་པའི་ཤར་ཕྱོགས་ཀྱི་གཞིར་གྲང་
- 170 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
རེག་ཡོད་པར་ཐལ། ལྕགས་གོང་དམར་འབར་བའི་སྟེང་ན་གྲང་རེག་ཡོད་པའི་ཕྱིར།
ཟེར་ན་མ་ཁྱབ། འདོད་ན། མེ་སྟོབས་ཆེན་པོ་དེ། དེས་ཁྱབ་པར་ནོན་པའི་ཤར་ཕྱོགས་
ཀྱི་གཞིར་གྲང་རེག་མེད་པར་སྒྲུབ་པའི་ལྷན་ཅིག་མི་གནས་འགལ་ལ་བརྟེན་པའི་
འགལ་དམིགས་ཀྱི་རྟགས་ཡང་དག་མ་ཡིན་པར་ཐལ། འདོད་པའི་ཕྱིར།
གཞན་ཡང་། མེའི་རེག་བྱ་ཡང་ཡིན། གྲང་རེག་ཡང་ཡིན་པའི་གཞི་མཐུན་ཡོད་
པར་ཐལ། ལྕགས་གོང་དམར་འབར་བའི་རེག་བྱ་ཡང་ཡིན། གྲང་རེག་ཡང་ཡིན་པའི་
གཞི་མཐུན་ཡོད་པའི་ཕྱིར། རྟགས་ཁས། འདོད་ན། ཚ་ཞིང་སྲེག་པའི་(༨༩བ)རེག་བྱ་
ཡང་ཡིན། གྲང་རེག་ཡང་ཡིན་པའི་གཞི་མཐུན་ཡོད་པར་ཐལ། འདོད་པའི་ཕྱིར།
འདོད་ན། ཚ་རེག་དང་གྲང་རེག་གི་གཞི་མཐུན་ཡོད་པར་ཐལ། འདོད་པའི་ཕྱིར།
འདིར་མ་ཁྱབ། གཞན་ཡང་། ཚ་གྲང་གཉིས་ལྷན་ཅིག་མི་གནས་འགལ་མ་ཡིན་
པར་ཐལ། དེ་གཉིས་གཞི་གཅིག་གི་སྟེང་དུ་ལྷན་ཅིག་ཏུ་གནས་པ་སྲིད་པའི་ཕྱིར་ཏེ།
དེ་གཉིས་ལྕགས་གོང་དམར་འབར་བའི་སྟེང་དུ་ཅིག་ཅར་དུ་གནས་པ་སྲིད་པའི་ཕྱིར།
ཞེས་ཟེར་ན། རྩ་བར་མ་ཁྱབ། ཐལ་འགྱུར་དང་པོ་ལ། ལྕགས་གོང་དམར་འབར་བ་ལ།
མི་འཚིག་པའི་རིགས་སྔགས་དང་ལྡན་པའི་ལག་པས་རེག་པའི་ཚེ། ལྕགས་གོང་དམར་
འབར་བ་དེ་མེ་སྟོབས་ཆེན་པོ་ཡིན་ཀྱང་། དེ་མེ་སྟོབས་ཆེན་པོས་ཁྱབ་པར་ནོན་པ་མ་
ཡིན་པའི་ཕྱིར། ཐལ་འགྱུར་གཉིས་པའི་ལན་ལ་ ཚ་རེག་ཡིན་ན། ཚ་ཞིང་སྲེག་པའི་
རེག་བྱ་ཡིན་དགོས་པར་ཐལ། ཚ་ཞིང་སྲེག་པའི་རེག་བྱ་ཡིན་ན། ཚ་རེག་ཡིན་
དགོས་པའི་ཕྱིར། རྟགས་ཁས། འདོད་ན། ཚ་ཞིང་སྲེག་པ་ཆོས་ཅན། དེར་ཐལ། དེའི་
ཕྱིར། ཐལ་འགྱུར་གསུམ་པའི་ལན་ནི། ཤེས་བྱ་ཆོས་ཅན། བདེན་མེད་རྟོགས་པའི་
ཤེས་རབ་དང་། བདེན་འཛིན་གཉིས་ལྷན་ཅིག་མི་གནས་འགལ་མ་ཡིན་པར་ཐལ། དེ་
གཉིས་ལྷན་ཅིག་གནས་པ་སྲིད་པའི་ཕྱིར། ཁྱབ་པ་ཁས། རྟགས་དེར་ཐལ། བདེན་
-171-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
མེད་རྟོགས་པའི་ཤེས་རབ་རྒྱུད་ལ་ལྡན་བཞིན་པའི་ཚུར་མཐོང་གི་རྒྱུད་ལ་བདེན་འཛིན་
ཡོད་པའི་ཕྱིར། །
ཁ་ཅིག །འགལ་བ་ལ་མི་བསླུ་བའི་ཚད་མ་ཡོད་པར་ཐལ། ལྗོན་ཤིང་འབྲས་བུ་
ཅན་གྱི་དྲུང་དུ། མི་དང་ཡི་དྭགས་(༩༠ན)གཉིས་ཉེ་བར་འོངས་པའི་ཚེ། ལྗོན་ཤིང་ལ་
འབྲས་བུ་ཡོད་པར་སྣང་བའི་མིའི་མིག་ཤེས་ཡང་ཚད་མ་ཡིན། དེ་མེད་པར་སྣང་བའི་
ཡི་དྭགས་ཀྱི་མིག་ཤེས་ཡང་ཚད་མ་ཡིན་པའི་ཕྱིར། ཕྱི་མ་གྲུབ་སྟེ། ལྗོན་ཤིང་འབྲས་བུ་
མེད་པར་སྣང་བའི་ཡི་དྭགས་ཀྱི་མིག་ཤེས་མངོན་སུམ་ཡོད་པ་ནི་གང་ཞིག །ཆུ་རྣག་
ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་མངོན་སུམ་ཚད་མ་ཡིན་པའི་ཕྱིར། རྟགས་
དང་པོ་གྲུབ་སྟེ། བཤེས་སྤྲིང་ལས། ལྗོན་ཤིང་འབྲས་བུ་མེད་འགྱུར་དེ་དག་གིས། །
བལྟས་པ་ཙམ་གྱིས་རླུང་ཡང་སྐམ་པར་འགྱུར། །ཞེས་བཤད་པའི་ཕྱིར། ཟེར་ན། ཡི་
དྭགས་ཀྱི་མིག་ཤེས་ཀྱིས་ལྗོན་ཤིང་གི་འབྲས་བུ་མ་མཐོང་ན། དེས་དེའི་འབྲས་བུ་མེད་
པར་མཐོང་བས་ཁྱབ་པར་ཐལ། དེའི་མིག་ཤེས་ཀྱིས་དེའི་འབྲས་བུ་མེད་པར་མཐོང་
བའི་ཕྱིར། འདོད་ན། མདུན་གྱི་སྐྱེས་བུ་ལན་འདེབས་པ་པོས་རྣམ་པར་རྒྱལ་བའི་ཁང་
བཟང་མེད་པར་མཐོང་བར་ཐལ། དེས་དེ་མ་མཐོང་བའི་ཕྱིར། ཁྱབ་པ་ཁས། ཁ་
ཅིག །རྒྱལ་བ་ཤཱཀྱ་ཐུབ་པའི་སྐུ་གཟུགས་ལ། ཀུན་དགའ་བོ་དང་། མུ་སྟེགས་རྫོགས་
བྱེད་གཉིས་ཀྱིས་ཐུན་མོང་དུ་བལྟས་པའི་ཚེ། རྒྱལ་བ་ཤཱཀྱ་ཐུབ་པའི་སྐུ་གཟུགས་ཀྱི་
སྟེང་དུ། མི་མཛེས་པའི་ཆ་གཅིག་གསར་དུ་སྐྱེས་པར་ཐལ། བརླན་ཞིང་གཤེར་བ་ཕོར་
གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་
བའི་སྟེང་དུ་རྣག་ཁྲག་གསར་དུ་སྐྱེས་པའི་ཕྱིར། རྟགས་ཁས། ཞེས་ཟེར་ན། རྒྱལ་བ་
ཤཱཀྱ་ཐུབ་པའི་སྐུ་གཟུགས་ཀྱིས་ཉེར་ལེན་བྱས་པ་ལས་བྱུང་བའི་མི་མཛེས་པའི་གཟུགས་
ཡོད་པར་ཐལ། ཆུ་རླུང་གིས་ཉེར་ལེན་བྱས་པ་ལས་བྱུང་བའི་རྣག་ཁྲག་ཡོད་པའི་ཕྱིར། །
- 172 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁྱབ་པ་ཁས།
གཞན་ཡང་། རྒྱལ་བ་ཤཱཀྱ་ཐུབ་པའི་སྐུ་གཟུགས་མི་མཛེས་པར་འགྱུར་བ་ཡོད་
པར་ཐལ། (༩༠བ)ཆུ་རྣག་ཁྲག་ཏུ་འགྱུར་བ་ཡོད་པའི་ ཕྱིར། གཞན་ཡང་། མུ་སྟེགས་
རྫོགས་བྱེད་ཀྱི་མིག་ཤེས་ལ། རྒྱལ་བ་ཤཱཀྱ་ཐུབ་པའི་སྐུ་མི་མཛེས་པར་སྣང་བ་མ་ཡིན་
པར་ཐལ། རྒྱལ་བ་ཤཱཀྱ་ཐུབ་པའི་སྐུ་འཛིན་པའི་མིག་ཤེས་ཡིན་ན། དེ་མཛེས་པར་
སྣང་བའི་བློ་ཡིན་དགོས་པའི་ཕྱིར། དེར་ཐལ། སངས་རྒྱས་ཀྱི་སྐུ་ལ་མཐོང་ན་མི་མཐུན་
པ་མེད་པར་བཤད་པའི་ཕྱིར། ཁ་ཅིག །བརླན་ཞིང་གཤེར་བ་ཕོར་པ་གང་ལ། ལྷ་མི་
ཡི་དྭགས་གསུམ་གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་བ་ཕོར་པ་གང་
གི་སྟེང་དུ་བདུད་རྩི་ལས་གཟུགས། རྣག་ཁྲག་ལས་གཟུགས། ཆུ་དྭངས་ཤིང་བསིལ་བ་
ལས་གཟུགས་གསུམ་གསར་དུ་སྐྱེ་བ་ཡོད་པར་ཐལ། དེ་ལྟར་བལྟས་པའི་ཚེ་བདུད་རྩི་
དང་རྣག་ཁྲག་རྣམས་གསར་དུ་སྐྱེས་པ་ཡོད་པའི་ཕྱིར། རྟགས་ཁས། འདོད་ན། ལས་
གཟུགས་གསུམ་པོ་འདི་ཕན་ཚུན་གཅིག་གིས་གཅིག་སྒྲིབ་མི་སྒྲིབ། མི་སྒྲིབ་ན་གང་
ཟག་གསུམ་ག་ལ་དེ་གསུམ་སྣང་བར་ཐལ། ལས་གཟུགས་གསུམ་པོ་དེ་མཐོང་རུང་གི་
གཟུགས་གང་ཞིག །དེ་གསུམ་པོ་ཕན་ཚུན་གཅིག་གིས་གཅིག་མི་སྒྲིབ་པའི་ཕྱིར། གཉིས་
པ་ལྟར་སྒྲིབ་ན། ལྷའི་མིག་ཤེས་ཀྱིས་ཆུ་མ་མཐོང་བར་ཐལ། ཆུ་ཁ་དོག་གིས་བདུད་རྩི་
ཁོ་ན་སྒྲིབ་ནས་ཡོད་པའི་ཕྱིར། རྟགས་ཁས། ཞེས་ཟེར། །
ཁ་ཅིག །མི་ཡུལ་གྱི་བརླན་ཞིང་གཤེར་བ་ཕོར་གང་ལ། དེ་གསུམ་ཐུན་མོང་དུ་
བལྟས་པའི་ཚེ། ཡི་དྭགས་ཀྱི་མིག་ཤེས་དེ། མི་ཡུལ་གྱི་བརླན་ཞིང་གཤེར་བ་དེ་ལ་ཆ་
ཤས་སུ་ཕྱེ་ནས་འཇུག་པར་ཐལ། དེ་དེ་ལ་སྒྲུབ་འཇུག་གི་བློ་གང་ཞིག་ཡི་དྭགས་ཀྱི་
མིག་ཤེས་དེས་མི་ཡུལ་གྱི་བརླན་ཞིང་གཤེར་བ་དང་ཡུལ་དུས་རང་བཞིན་གང་ལ་ལྟོས་
ནས་ཀྱང་གྲུབ་བདེ་དབྱེར་མེད་ཀྱི་ཆོས་འགའ་ཞིག་མ་མཐོང་བའི་ཕྱིར། དེ་ལྟར་བལྟས་
- 173 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཚེ། མི་ཡུལ་གྱི་བརླན་ཞིང་གཤེར་བ་དང༌། ཆུ་དྭངས་(༩༡ན)ཤིང་བསིལ་བ་
གཉིས་ཡུལ་དུས་རང་བཞིན་གང་ལ་ལྟོས་ནས་ཀྱང་། གྲུབ་བདེ་དབྱེར་མེད་ཀྱི་ཆོས་
གང་ཞིག །ཡི་དྭགས་ཀྱི་མིག་ཤེས་ལ་ཆུ་དྭངས་ཤིང་བསིལ་བ་མི་སྣང་བའི་ཕྱིར།
རྟགས་ཁས། ཞེས་ཟེར་ན། མི་ཡུལ་གྱི་བརླན་ཞིང་གཤེར་བ་དང་། ཆུ་དྭངས་ཤིང་
བསིལ་བ་གཉིས་ཡུལ་དུས་རང་བཞིན་གང་ལ་ལྟོས་ནས་གྲུབ་བདེ་དབྱེར་མེད་ཀྱི་ཆོས་
ཡིན་པ་མ་གྲུབ་བོ། །
ཁ་ཅིག །རབ་རིབ་ཅན་གྱི་མིག་ཤེས་ལ་སྐྲ་ཤད་སྣང་བའི་ཚེ། སྐྲ་ཤད་དངོས་
གནས་ལ་ཡོད་པར་ཐལ། ཡི་དྭགས་ཀྱི་མིག་ཤེས་ལ་རྣག་ཁྲག་ཏུ་སྣང་བའི་ཚེ། རྣག་
ཁྲག་དངོས་གནས་ལ་ཡོད་པའི་ཕྱིར། རྟགས་ཁས། ཁྱབ་སྟེ། རབ་རིབ་དང་ལྡན་དབང་
པོ་ཅན་མཚུངས་པ་ཞེས་བཤད་པའི་ཕྱིར། ཟེར་ན། འདིའི་ལན་ལ་ཁ་ཅིག་རྣག་ཁྲག་
མེད་པ་ལ་དེ་སྣང་བའི་ཡི་དྭགས་ཀྱི་མིག་ཤེས་དང༌། རྣག་ཁྲག་ཡོད་པ་ལ། རྣག་ཁྲག་ཏུ་
སྣང་བའི་ཡི་དྭགས་ཀྱི་མིག་ཤེས་གཉིས་ཡོད་ལ། འདིར་ནི། རྣག་ཁྲག་མེད་བཞིན་དུ་
རྣག་ཁྲག་སྣང་བའི་ཡི་དྭགས་ཀྱི་མིག་ཤེས་དཔེར་འཛིན་པ་ཡིན་ནོ། །ཞེས་གསུངས།
དེ་མི་འཐད་དེ། སྟོང་ཐུན་ཆེན་མོ་དང་འགལ་བའི་ཕྱིར་སྐྲ་ཤད་འཛག་སྣང་གི་དབང་
ཤེས་དང་། དེའི་ཡུལ་དུ་གྱུར་པའི་ཕྱི་རོལ་གྱི་དོན་གཉིས། དོན་དམ་པར་མེད་མཚུངས་
དང་ཐ་སྙད་དུ་ཡོད་མཚུངས་ཡིན་པ་བཞིན་དུ། ཆུ་རྣག་ཁྲག་ཏུ་སྣང་བའི་ཡི་དྭགས་ཀྱི་
མིག་ཤེས་དང་། དེའི་ཡུལ་དུ་གྱུར་པའི་ ཕྱི་རོལ་ གྱི་དོན་གཉིས་དོན་དམ་པར་མེད་
མཚུངས་དང་། ཐ་སྙད་དུ་ཡོད་མཚུངས་ཡིན་ནོ། །ཞེས་པའི་དོན་ཡིན་ནོ། ། ས་
བྱས་པ་ལ་ཁོ་ན་རེ། སྐྲ་ཤད་འཛག་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱི་
རོལ་གྱི་དོན་ཡོད་པར་ཐལ། དམ་བཅའ་དེའི་ཕྱིར། འདོད་ན། སྐྲ་ཤད་ཡོད་པར་ཐལ།
འདོད་པའི་ཕྱིར་ན་འདིར་མ་ཁྱབ། སྐྲ་ཤད་འཛག་སྣང་གི་དབང་ཤེས་ལ་(༩༡བ)སྐྲ་
- 174 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཤད་སྣང་བ་དེ། སྐྲ་ཤད་འཛག་སྣང་གི་དབང་ཤེས་ཀྱི་ཡུལ་དུ་གྱུར་པའི་ཕྱི་རོལ་གྱི་དོན་
ཡིན་པའི་ཕྱིར་ཏེ། ཟླ་བ་གཉིས་སྣང་གི་དབང་ཤེས་ལ་ཟླ་བ་གཉིས་སུ་སྣང་བ་དེ་དེའི་
ཡུལ་དུ་གྱུར་པའི་ཕྱི་རོལ་གྱི་དོན་ཡིན་པའི་ཕྱིར། ་་་་་་་་
ཡང་ཁ་ཅིག །དགུན་གྱི་དུས་སུ་ཡི་དྭགས་ཀྱི་ལུས་དང་། ཉི་མའི་འོད་ཟེར་འཕྲད་
པའི་ཚེ། ཉི་མའི་འོད་ཟེར་གྱི་སྟེང་དུ་གྲང་རེག་གསར་དུ་སྐྱེས་པར་ཐལ། ལྷ་མི་ཡི་
དྭགས་གསུམ་བརླན་ཞིང་གཤེར་བ་ཕོར་གང་ལ་ཐུན་མོང་དུ་བལྟས་པའི་ཚེ། བརླན་
ཞིང་གཤེར་བའི་སྟེང་དུ་རྣག་ཁྲག་གསར་དུ་སྐྱེས་པའི་ཕྱིར། རྟགས་ཁས། འདོད་ན།
དགུན་གྱི་དུས་སུ་ཡི་དྭགས་ཀྱི་ལུས་ཤེས་དང་། མེ་སྟོབས་ཆེན་པོ་འཕྲད་པའི་ཚེ། མེ་
སྟོབས་ཆེན་པོའི་སྟེང་དུ་གྲང་རེག་གསར་དུ་སྐྱེས་པར་ཐལ། འདོད་པའི་ཕྱིར། འདོད་
ན། མེ་སྟོབས་ཆེན་པོ་ལས་གྲང་རེག་འབྱུང་སྲིད་པར་ཐལ། འདོད་པའི་ཕྱིར། འདོད་ན།
མེ་ལྕེ་ལས་མུན་པ་འབྱུང་སྲིད་པར་ཐལ། འདོད་པའི་ཕྱིར། འདོད་ན། གཞན་ལ་བརྟེན་
ནས་གལ་ཏེ་གཞན་ཞིག་འབྱུང་བར་འགྱུར་ན་ནི། །འོ་ན་མེ་ལྕེ་ལས་ཀྱང་མུན་པ་སྟུག་
པོ་འབྱུང་འགྱུར་ཞིང་། །ཞེས་ཚད་གསལ་ལས་འཕངས་པ་མི་འཐད་པར་ཐལ་ལོ། །
འདོད་པའི་ཕྱིར། ཟེར་ན། མེ་ལྕེ་ལས་མུན་པ་འབྱུང་སྲིད་པར་ཐལ། ཉི་མའི་འོད་ཟེར་
དང༌། འུག་པའི་མིག་ཤེས་འཕྲད་པའི་ཚེ། ཉི་མའི་འོད་ཟེར་ལས་མུན་པ་འབྱུང་བའི་
ཕྱིར། ཡང་སྟོང་ཐུན་ཆེན་མོ་ལས། ལས་སྟོབས་ཆེན་བསགས་པའི་ཡི་དྭགས་ཀྱི་མིག་
ཤེས་ཀྱིས། ཆུ་བོ་གངྒཱ་ལ་བལྟས་པའི་ཚེ། དེ་འདྲ་བའི་མིག་ཤེས་དེས། ཆུ་བོ་གངྒཱ་དངོས་
གནས་ལ་བསྐམ་པ་དེ་ལ་ཚད་མ་ཡིན་པར་ཐལ། དེ་འདྲ་བའི་མིག་ཤེས་ཀྱིས་ཆུ་བོ་
གངྒཱ་ལ་བལྟས་པའི་ཚེ། དེ་འདྲ་བའི་མིག་ཤེས་དེ་རྣག་ཁྲག་དངོས་གནས་ལ་ཚད་མ་
ཡིན་པའི་ཕྱིར། རྟགས་ཁས། འདོད་ན། དེའི་ཚེ་ཆུ་བོ་གངྒ་མེད་(༩༢ན)པར་ཐལ། འདོད་
པའི་ཕྱིར། འདོད་མི་ནུས་ཏེ། དེའི་ཚེ་མིའི་མིག་ཤེས་ཀྱིས་ཆུ་བོ་གངྒ་དངོས་གནས་ལ་
- 175 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
མཐོང་བའི་ཕྱིར། དེའི་ལན་སྟོང་ཐུན་ཆེན་མོ་ལས། ཐལ་འགྱུར་དང་པོ་དེ་གནོད་བྱེད་
དུ་མི་འཇུག་སྟེ། དེ་འདྲ་བའི་མིག་ཤེས་ཀྱིས་ཆུ་བོ་གང་ལ་བལྟས་པའི་ཚེ། ལས་ཀྱི་
དབང་གིས་ཆུ་བོ་གངྒཱ་མ་མཐོང་བ་ཡིན་གྱི་དེ་སྐམ་པར་མཐོང་བ་མ་ཡིན་པའི་ཕྱིར།
གཞན་ཡང་། བརླན་ཞིང་གཤེར་བ་ཕོར་པ་གང་ལ་ལྷ་མི་ཡི་དྭགས་གསུམ་གྱིས་ཐུན་
མོང་དུ་བལྟས་པའི་ཚེ། བརླན་ཞིང་གཤེར་བ་ཕོར་བ་གང་གི་སྟེང་དུ་རྣག་ཁྲག་དངོས་
གནས་ལ་ཡོད་པ་སྲིད་པར་ཐལ། ཟས་ཀྱི་སྒྲིབ་པ་ཅན་གྱི་ཡི་དྭགས་ཀྱིས་ཟས་ཟོས་
པའི་ཚེ། ཟས་ཀྱི་རིགས་འདྲ་ཕྱི་མ་དངོས་གནས་ལ་མེད་པར་འགྱུར་བ་སྲིད་པའི་ཕྱིར།
དེར་ཐལ། དེ་མེད་པར་གྱུར་ནས་ཡི་དྭགས་ཀྱི་ལྟོ་བ་སྲེག་པ་སྲིད་པའི་ཕྱིར་ཏེ། ལྕགས་
སྲེག་གི་ས་གཞིས་མནར་མེད་ཀྱི་སེམས་ཅན་གྱི་ལུས་སྲེག་པ་སྲིད་པའི་ཕྱིར། ཁོ་ན་རེ།
རེག་བྱ་འཛིན་པའི་ཚུར་མཐོང་གི་མིག་ཤེས་ཡོད་པར་ཐལ། བརླན་ཞིང་གཤེར་བ་ཕོར་
པ་གང་ལ་ལྷ་མི་ཡི་དྭགས་གསུམ་གྱིས་ཐུན་མོང་དུ་བལྟས་པའི་ཚེ། དེ་གསུམ་གྱི་མིག་
ཤེས་ཀྱིས་བརླན་ཞིང་གཤེར་བ་ཕོར་པ་གང་མཐོང་བའི་ཕྱིར། ཟེར་ན་མ་ཁྱབ་སྟེ། ཆུ་ཡིན་
ན་རེག་བྱ་ཡིན་པས་ཁྱབ་པའི་ཕྱིར་ཏེ། ཆུ་ལ་རེག་བྱ་དང་གཟུགས་གཉིས་ཀ་ཡོད་པའི་
ཕྱིར། ཁ་ཅིག །ལྕགས་སྲེག་གི་ས་གཞིས་མནར་མེད་པའི་སེམས་ཅན་གྱི་ལུས་དངོས་
གནས་ལ་སྲེག་པ་མི་སྲིད་པར་ཐལ། མནར་མེད་ཀྱི་ལྕགས་སྲེག་གི་ས་གཞི་དངོས་གནས་
ལ་མ་གྲུབ་པའི་ཕྱིར། དེར་ཐལ། དེ་འཁྲུལ་སྣང་ཡིན་པའི་ཕྱིར་ཏེ། སྤྱོད་འཇུག་ལས།
ལྕགས་སྲེག་ས་གཞི་སུ་ཡིས་བྱས། མེ་ཚོགས་དེ་དག་ཅི་ལས་བྱུང། །དེས་ན་དེ་དག་ཐམས་
ཅད་ནི། །སྡིག་སེམས་ཡིན་པར་ཐུབ་པས་གསུངས། །ཞེས་བཤད་(༩༢བ)པའི་ཕྱིར།
ཟེར་ན་མ་ཁྱབ་སྟེ། ལུང་དེས། ལྕགས་སྲེག་གི་ས་གཞི་སོགས་དབང་ཕྱུག་གི་བློ་སྔོན་
དུ་བཏང་ནས་བྱས་པ་མ་ཡིན་ཞིང་། རང་གི་རྒྱུར་གྱུར་པའི་སྡིག་སེམས་དེ། རང་གི་
བྱེད་པ་པོར་བསྟན་པའི་ཕྱིར། གཞན་ཡང་། ཚ་རེག་དང་གྲང་རེག་གཉིས་རྒྱུན་གནོད་
- 176 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མེད་དུ་ལྷན་ཅིག་ཏུ་གནས་པ་ཡོད་པར་ཐལ། དགུན་གྱི་དུས་སུ་ཉི་མའི་འོད་ཟེར་ལ།
མིའི་ལུས་ཤེས་དང་ཡི་དྭགས་ཀྱི་ལུས་ཤེས་གཉིས་ལ་འཕྲད་པའི་ཚེ། ཉི་མའི་འོད་ཟེར་
གྱི་སྟེང་ན་ཚ་རེག་དང་ གྲང་རེག་གཉིས་ཀ་ཡོད་པའི་ཕྱིར། ཟེར་ན་མ་ཁྱབ་སྟེ། ཡི་
དྭགས་ཀྱི་ལུས་ཤེས་ཀྱི་གཟུང་བྱར་གྱུར་པའི་ཉི་མའི་འོད་ཟེར་དང་མིའི་ལུས་ཤེས་
ཀྱི་གཟུང་བྱར་གྱུར་པའི་ཉི་མའི་འོད་ཟེར་གཉིས། ཉི་མའི་འོད་ཟེར་གཅིག་གི་གོ་ས་ན་
ཡོད་པ་མ་ཡིན་པའི་ཕྱིར་རོ། །
ཚད་འགོག །
གང་ཕྱིར་གང་གི་ཡུལ་མྱོང་གྱུར་དེ་ལས། །ཞེས་པའི་སྐབས་སུ་ཁ་ཅིག །རང་ཡུལ་
གྱི་གཙོ་བོ་ལ་མི་བསླུ་བའི་རིག་པ་ཚད་མའི་མཚན་ཉིད། དབྱེ་ན། མངོན་སུམ་གྱི་ཚད་
མ་དང༌། རྗེས་སུ་དཔག་པའི་ཚད་མ་གཉིས། དང་པོའི་མཚན་ཉིད། རང་ལ་མངོན་དུ་
གྱུར་པའི་ཡུལ་གྱི་གཙོ་བོ་མངོན་གྱུར་ལ་མི་བསླུ་བའི་རིག་པ། དབྱེ་ན། དབང་པོའི་
མངོན་སུམ། ཡིད་ཀྱི་མངོན་སུམ། རྣལ་འབྱོར་མངོན་སུམ་དང་གསུམ། དང་པོའི་
མཚན་ཉིད། རང་གི་བདག་རྐྱེན་དབང་པོ་གཟུགས་ཅན་པ་ལ་བརྟེན་ནས། རང་གི་སྣང་
ཡུལ་རྟོགས་པའི་གསལ་སྣང་གི་རིག་པ། གཉིས་པའི་མཚན་ཉིད། ཐ་སྙད་པའི་ཚད་
མའི་ནང་ཚན་གང་ཞིག །ཁྱོད་ཡིན་པའམ་ཁྱོད་དང་ངོ་བོ་གཅིག་ཏུ་གྱུར་པའི་དབང་
མངོན་དང་། རྣལ་འབྱོར་མངོན་སུམ་མི་སྲིད་པ། གསུམ་པའི་མཚན་ཉིད། བསམ་
གཏན་གྱི་དངོས་གཞིའི་སེམས་ལ་བརྟེན་ནས། རང་ཡུལ་ལ་གོམས་པའི་སྟོབས་ཀྱིས་
འཇུག་པའི་རྣལ་འབྱོར་བའི་ཤེས་པ། ས་མཚམས་སྟོང་ཉིད་ལ་དམིགས་(༩༣ན)པའི་
སྒོམ་བྱུང་གི་ཡེ་ཤེས་ཐོབ་པ་ནས། སངས་རྒྱས་གྱི་སའི་བར་ན་ཡོད། རྗེས་དཔག་གི་
མཚན་ཉིད་རང་ལ་ལྐོག་ཏུ་གྱུར་པའི་ཡུལ་གྱི་གཙོ་བོ་ལྐོག་གྱུར་ལ་མི་བསླུ་བའི་རིག་པ།
དབྱེ་ན་ཚུལ་གསུམ་པའི་རྟགས་ལ་བརྟེན་པའི་རྗེས་དཔག །དཔེ་ཉེར་འཇལ་གྱི་ཚད་མ།
-177 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ལུང་ལ་བརྟེན་ནས་གཞལ་བྱ་ཤིན་ཏུ་ལྐོག་གྱུར་རྟོགས་པའི་རྗེས་དཔག་དང་གསུམ།
རྟོག་མེད་ཀྱི་ཤེས་པ་ཡིན་ན། མངོན་སུམ་ཡིན་པས་ཁྱབ་ཅིང་། རྟོག་པ་ཡིན་ན། རྗེས་
དཔག་ཚད་མ་ཡིན་པས་མ་ཁྱབ་སྟེ། སྒྲ་རྟག་འཛིན་རྟོག་པ་ཚད་མ་མ་ཡིན་པའི་ཕྱིར།
ཟླ་བ་གཉིས་སྣང་གི་དབང་ཤེས་དང༌། སྒྲ་འཛིན་རྟོག་པ་ཚད་མ་ཡིན་མིན་མི་མཚུངས་
ཏེ། རྟོག་མེད་ཀྱི་ཤེས་པའི་ཡུལ་གྱི་གཙོ་བོ་སྣང་ཡུལ་ཡིན། རྟོག་པའི་ཡུལ་གྱི་གཙོ་བོ་
ཞེན་ཡུལ་ལ་བྱེད་པ་གང་ཞིག །ཟླ་བ་གཉིས་སྣང་གི་དབང་ཤེས་ཡུལ་གྱི་གཙོ་བོ་རང་
གི་སྣང་ཡུལ་ལ་ཚད་མ་ཡིན། སྒྲ་རྟག་འཛིན་རྟོག་པ་དེ། རང་གི་ཞེན་ཡུལ་ལ་ཚད་མ་མ་
ཡིན་ཟེར་ན། ཚུར་མཐོང་གི་རྒྱུད་ཀྱི་སྟོང་ཉིད་དྲན་པའི་དྲན་ཤེས་ཆོས་ཅན། རང་ལ་
མངོན་དུ་གྱུར་པའི་ཡུལ་གྱི་གཙོ་བོ་མངོན་གྱུར་ལ་མི་བསླུ་བའི་རིག་པ་ཡིན་པར་ཐལ།
མངོན་སུམ་གྱི་ཚད་མ་ཡིན་པའི་ཕྱིར། དེར་ཐལ། དེ་ཚད་མ་གང་ཞིག །རྗེས་དཔག་
ཚད་མ་མ་ཡིན་པའི་ཕྱིར། དང་པོ་གྲུབ་སྟེ། རང་གི་སྣང་ཡུལ་གྱི་གཙོ་བོ་ལ་མི་བསླུ་བའི་
རིག་པ་ཡིན་པའི་ཕྱིར། དེར་ཐལ། སྟོང་ཉིད་ལ་མི་བསླུ་བའི་རིག་པ་ཡིན་པའི་ཕྱིར་ཏེ།
ཆོས་ཅན་དེའི་ཕྱིར། རྟགས་ཕྱི་མ་མ་གྲུབ་ན། བྱང་སེམས་སྦྱོར་ལམ་པའི་རྒྱུད་ཀྱི་སྟོང་
ཉིད་དྲན་པའི་དྲན་ཤེས་དེ་རྗེས་དཔག་ཡིན་པར་ཐལ་ལོ། །འདོད་ན། དམན་ལམ་སྔོན་
དུ་མ་སོང་བའི་སྦྱོར་ལམ་ཆོས་མཆོག་ཆེན་པོའི་ཡེ་ཤེས་དེ། རྗེས་དཔག་ཡིན་པར་ཐལ་
ལོ། །འདོད་ན། ཐོས་བྱུང་གི་བློ་ཡིན་པར་ཐལ་ལོ། །འདོད་མི་ནུས་ཏེ། སྒོམ་བྱུང་གི་བློ་
ཡིན་(༩༣བ)པའི་ཕྱིར། རྩ་བར་འདོད་ན། དེ་ལ་སྟོང་ཉིད་མངོན་སུམ་དུ་སྣང་བར་ཐལ།
དེ་རང་ལ་མངོན་དུ་གྱུར་པའི་ཡུལ་གྱི་གཙོ་བོ་མངོན་གྱུར་ལ་མི་བསླུ་བའི་རིག་པ་ཡིན་
པ་གང་ཞིག །དེ་ལ་སྟོང་ཉིད་དུ་སྣང་བ་དེའི་ཡུལ་གྱི་གཙོ་བོ་མ་ཡིན་པའི་ཕྱིར། དེར་ཐལ།
དེའི་ཞེན་ཡུལ་དེའི་ཡུལ་གྱི་གཙོ་བོ་ཡིན་པའི་ཕྱིར་ཏེ། རྟོག་པ་ཡིན་པའི་ཕྱིར། གཞན་
ཡང་། ཚུར་མཐོང་གི་ལྷའི་མིག་གི་མངོན་ཤེས་ཆོས་ཅན། དབང་མངོན་ཡིན་པར་ཐལ།
- 178 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མཚན་ཉིད་དེའི་ཕྱིར། འདོད་མི་ནུས་ཏེ། ཡིད་མངོན་ཡིན་པའི་ཕྱིར་ཏེ། མངོན་ཤེས་
ཡིན་པའི་ཕྱིར། །
གཞན་ཡང་། གཞན་སེམས་ཤེས་པའི་མངོན་ཤེས་ཆོས་ཅན། ཁྱོད་ཡིན་པའམ་
ཁྱོད་དང་ངོ་བོ་གཅིག་ཏུ་གྱུར་པའི་རྣལ་འབྱོར་མངོན་སུམ་མི་སྲིད་པར་ཐལ། ཡིད་
མངོན་ཡིན་པའི་ཕྱིར། རྟགས་ཁས། འདོད་མི་ནུས་ཏེ། སངས་འཕགས་ཀྱི་རྒྱུད་ཀྱི་གཞན་
སེམས་ཤེས་པའི་མངོན་ཤེས་དེ། རྣལ་འབྱོར་མངོན་སུམ་ཡིན་པའི་ཕྱིར་ཏེ། སྟོང་
ཉིད་མངོན་སུམ་དུ་རྟོགས་པའི་མཁྱེན་པ་ཡིན་པའི་ཕྱིར། །
གཞན་ཡང་། རྒྱུན་ཞུགས་ཀྱི་རྒྱུད་ཀྱི་མཐོང་ལམ་རྣམ་གྲོལ་ལམ་ཆོས་ཅན། བསམ་
གཏན་གྱི་དངོས་གཞིའི་སེམས་ལ་བརྟེན་པར་ཐལ། རྣལ་འབྱོར་མངོན་སུམ་ཡིན་པའི་
ཕྱིར། འདོད་ན། རྒྱུན་ཞུགས་ཀྱིས་བསམ་གཏན་གྱི་དངོས་གཞིའི་སེམས་ཐོབ་
པར་ཐལ་ལོ། །
གཞན་ཡང་། མྱུ་གུ་བདེན་མེད་དུ་རྟོགས་པའི་རྗེས་དཔག་གིས་དྲངས་པའི་མྱུ་གུ་
བདེན་མེད་དུ་ངེས་པའི་ངེས་ཤེས་ཆོས་ཅན། རྗེས་དཔག་ཡིན་པར་ཐལ། མཚན་ཉིད་
དེའི་ཕྱིར། རྟགས་གྲུབ་སྟེ། མྱུ་གུ་བདེན་མེད་དེའི་ཡུལ་གྱི་གཙོ་བོ་གང་ཞིག་དེ་ལ་མི་
བསླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། མྱུ་གུ་བདེན་མེད་དེ་མྱུ་གུ་བདེན་མེད་
དུ་རྟོགས་པའི་རྗེས་དཔག་གི་ཡུལ་གྱི་གཙོ་བོ་ཡིན་པའི་ཕྱིར། གཉིས་པ་(༩༤ན)གྲུབ་
སྟེ། དེ་དྲན་པའི་དྲན་ཤེས་ཡིན་པའི་ཕྱིར། རྩ་བར་འདོད་ན། དེ་ཆོས་ཅན། རང་གི་རྟེན་
དུ་གྱུར་པའི་རྟགས་ཡང་དག་ལ་བརྟེན་ནས་དངོས་སུ་སྐྱེས་པར་ཐལ། རྗེས་དཔག་ཡིན་
པའི་ཕྱིར། འདོད་མི་ནུས་ཏེ། མྱུ་གུ་བདེན་མེད་དུ་རྟོགས་པའི་རྗེས་དཔག་དེ། རང་གི་
རྟེན་དུ་གྱུར་པའི་རྟགས་ཡང་དག་ལ་བརྟེན་ནས་དངོས་སུ་སྐྱེས་པའི་ཕྱིར། གཞན་ཡང་།
ཟླ་བ་གཉིས་སྣང་གི་དབང་ཤེས་ཆོས་ཅན། རང་གི་སྣང་ཡུལ་གྱི་གཙོ་བོ་ལ་མི་བསླུ་
- 179 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བའི་རིག་པ་ཡིན་པར་ཐལ། ཁྱོད་རང་གི་ཡུལ་གྱི་གཙོ་བོ་ལ་མི་བསླུ་བའི་རིག་པ་ཡིན་
པ་གང་ཞིག །ཁྱོད་ཀྱི་ཡུལ་ གྱི་གཙོ་བོ་ཁྱོད་ཀྱི་སྣང་ཡུལ་ལ་བྱེད་པའི་ཕྱིར། རྟགས་
གཉིས་པ་ཁས་བླངས། འདོད་ན། ཟླ་གཅིག་ཟླ་གཉིས་ཡོད་པར་ཐལ་ལོ། ། ། །
གཞན་ཡང་། ཟླ་བ་གཉིས་སྣང་གི་དབང་ཤེས་ཆོས་ཅན། མི་བསླུ་བའི་རིག་པ་
ཡིན་པར་ཐལ། ཚད་མ་ཡིན་པའི་ཕྱིར། རྟགས་ཁས། འདོད་མི་ནུས་ཏེ། ལོག་ཤེས་
ཡིན་པའི་ཕྱིར། བྱས་པ་ལ་ཁོ་ན་རེ། ཟླ་བ་གཉིས་སྣང་གི་དབང་ཤེས་ཚད་མ་ཡིན་
པར་ཐལ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་ཚད་མ་ཡིན་པའི་ཕྱིར་
ཏེ། དེ་རང་གི་ཡུལ་གྱི་གཙོ་བོ་ལ་ཚད་མ་ཡིན་པའི་ཕྱིར། དེར་ཐལ། ཆུ་ཀླུང་གི་སྟེང་གི་
རྣག་ཁྲག་དེའི་ཡུལ་གྱི་གཙོ་བོ་གང་ཞིག །དེ་ལ་ཚད་མ་ཡིན་པའི་ཕྱིར་ཏེ། དེ་ཚད་མ་
ཡིན་པའི་ཕྱིར། ཟེར་ན། རྩ་བར་མ་ཁྱབ། བྱས་པ་ལ་ཁོ་ན་རེ། དེ་ཆོས་ཅན། རང་གི་
སྣང་ཡུལ་གྱི་གཙོ་བོ་ལ་མི་བསླུ་བའི་རིག་པ་ཡིན་པར་ཐལ། མངོན་སུམ་གྱི་ཚད་མ་
ཡིན་པའི་ཕྱིར། འདོད་ན། དེའི་སྣང་ཡུལ་གྱི་གཙོ་བོ་ཡོད་པར་ཐལ་ལོ། །འདོད་ན། ཆུ་
ཀླུང་རྣག་ཁྲག་ཡིན་པར་ཐལ། དེའི་སྣང་ཡུལ་གྱི་གཙོ་བོ་ཡོད་པའི་ཕྱིར། ཁྱབ་པ་ཁས།
ཟེར་ན། མི་མཚུངས་ཏེ། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་ཀྱི་མིག་ཤེས་དེ། གློ་
བུར་གྱི་འཁྲུལ་རྒྱུས་བསླད་པའི་ཤེས་པ་མ་ཡིན་ཞིང་། ཟླ་བ་གཉིས་སྣང་གི་དབང་ཤེས་
དེ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཆུ་ཀླུང་རྣག་ཁྲག་(༩༤བ)ཏུ་སྣང་
བའི་ལས་སྟོབས་ལྡན་བསགས་པའི་ཡི་དྭགས་ཀྱི་མིག་ཤེས་ཡིན་པའི་ཕྱིར་རོ། །
ཁ་ཅིག རང་གི་གཞལ་བྱ་ལ་མི་བསླུ་བའི་རིག་པ་ཚད་མའི་མཚན་ཉིད། རྟགས་
ཡང་དག་ལ་མ་བརྟེན་པར་རང་ལ་མངོན་དུ་གྱུར་པའི་རང་གི་གཞལ་བྱ་ལ་མི་བསླུ་བའི་
རིག་པ། མངོན་སུམ་གྱི་ཚད་མའི་མཚན་ཉིད། རང་གི་བདག་རྐྱེན་དབང་པོ་གཟུགས་
ཅན་པ་ལ་བརྟེན་ནས། རང་ལ་མངོན་དུ་གྱུར་པའི་གཞལ་བྱ་ལ་མི་བསླུ་བའི་རིག་པ།
- 180 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དབང་མངོན་གྱི་མཚན་ཉིད། རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་ལས་
སྐྱེས་ཤིང་། རང་གི་ཐུན་མོང་མ་ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར།
རང་ལ་མངོན་དུ་གྱུར་པའི་གཞལ་བྱ་ལ་མི་བསླུ་བའི་རིག་པ། ཡིད་མངོན་གྱི་མཚན་
ཉིད། རང་གི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་སྐྱེས་ཤིང་། རང་
ཡུལ་དུ་གྱུར་པའི་བདེན་པའི་རྣམ་པ་ལ་མི་བསླུ་བའི་རིག་པ། རྣལ་འབྱོར་མངོན་སུམ་
གྱི་མཚན་ཉིད། ཟེར་ན། སྒྲ་རྟག་འཛིན་རྟོག་པ་ཆོས་ཅན། ཚད་མ་ཡིན་པར་ཐལ།
མཚན་ཉིད་དེའི་ཕྱིར། དེར་ཐལ། རང་གི་གཞལ་བྱ་ལ་ཚད་མ་ཡིན་པའི་ཕྱིར་ཏེ། རང་
གི་སྣང་བ་ལ་ཚད་མ་ཡིན་པའི་ཕྱིར་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར།
འདོད་མི་ནུས་ཏེ། ལོག་ཤེས་ཡིན་པའི་ཕྱིར། །
གཞན་ཡང་། སྒྲ་རྟག་འཛིན་རྟོག་པ་ཆོས་ཅན། མངོན་སུམ་གྱི་ཚད་མ་ཡིན་
པར་ཐལ། རྟགས་ཡང་དག་ལ་མ་བརྟེན་པར་རང་ལ་མངོན་དུ་གྱུར་པའི་གཞལ་བྱ་ལ་
མི་(༩༥ན)བསླུ་བའི་རིག་པ་ཡིན་པའི་ཕྱིར། དེར་ཐལ། ཁྱོད་ལ་སྒྲར་སྣང་བ་དེ་ཁྱོད་ལ་
མངོན་གྱུར་གང་ཞིག །དེ་ལ་མི་བསླུ་བའི་རིག་པ་ཡིན་པའི་ཕྱིར། དང་པོ་གྲུབ་སྟེ། དེ་
མངོན་གྱུར་ཡིན་པའི་ཕྱིར། དེར་ཐལ། ཚུར་མཐོང་ལ་མངོན་གྱུར་ཡིན་པའི་ཕྱིར་ཏེ། དེ་
རྟགས་ལ་མ་ལྟོས་པར་ཚུར་མཐོང་གིས་མྱོང་སྟོབས་ཀྱིས་རྟོགས་པར་བྱ་བ་ཡིན་པའི་
ཕྱིར། གཉིས་པ་གྲུབ་སྟེ། རང་གི་སྣང་བ་ལ་ཚད་མ་ཡིན་པའི་ཕྱིར། དེར་ཐལ། གཉིས་
སྣང་ཅན་གྱི་ཤེས་པ་གང་ཞིག །ཁྱོད་དེ་ལ་མི་བསླུ་བའི་རིག་པ་ཡིན་པའི་ཕྱིར། རྟགས་
གོང་བཞིན་ནོ། ། ད་
གཞན་ཡང་། གཞན་སེམས་ཤེས་པའི་མངོན་ཤེས་ཆོས་ཅན། རང་གི་ཐུན་མོང་མ་
ཡིན་པའི་བདག་རྐྱེན་ཏིང་ངེ་འཛིན་ལ་མ་བརྟེན་པར་ཐལ། ཡིད་མངོན་ཡིན་པའི་ཕྱིར།
རྟགས་གྲུབ་སྟེ། མངོན་ཤེས་ཡིན་པའི་ཕྱིར། འདོད་ན། དེ་ཆོས་ཅན། དེ་ལ་བརྟེན་
- 181 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པར་ཐལ། །མངོན་ཤེས་ཡིན་པའི་ཕྱིར། ཁྱབ་སྟེ། ཀུན་བཏུས་ལས། ཕྱི་རོལ་པའམ།
ཉན་ཐོས་སམ། བྱང་ཆུབ་སེམས་དཔའ་ཡང་རུང་སྟེ། ཞེས་གསུངས་པའི་ཕྱིར། །
ཁ་ཅིག །རྟགས་ཡང་དག་ལ་བརྟེན་ནས་རང་གི་འཛིན་སྟངས་ཀྱི་ཡུལ་དུ་གྱུར་
པའི་གཞལ་བྱ་ལྐོག་གྱུར་ལ་མི་བསླུ་བའི་རིག་པ། རྗེས་དཔག་གི་མཚན་ཉིད། ཟེར་ན།
སྒྲ་མི་རྟག་རྟོགས་ཀྱི་རྗེས་དཔག་གིས་དྲངས་པའི་སྒྲ་མི་རྟག་པར་ངེས་པའི་ངེས་ཤེས་
ཆོས་ཅན། རྗེས་དཔག་ཡིན་པར་ཐལ། མཚན་ཉིད་དེའི་ཕྱིར། དེར་ཐལ། རྟགས་ཡང་
དག་ལ་བརྟེན་པ་གང་ཞིག །(༩༥བ)རང་གི་གཞལ་བྱ་ལྐོག་གྱུར་ལ་མི་བསླུ་བའི་རིག་
པ་ཡིན་པའི་ཕྱིར། དང་པོ་གྲུབ་སྟེ། རྟགས་ཡང་དག་ལ་བརྒྱུད་ནས་བརྟེན་པའི་ཕྱིར།
གཉིས་པ་གྲུབ་སྟེ། སྒྲ་མི་རྟག་པ་ལ་མི་བསླུ་བའི་རིག་པ་ཡིན་པའི་ཕྱིར། འདོད་ན།
ཕུང་པོ་བདེན་མེད་དུ་ངེས་པ་ཡེ་ཤེས་རྗེས་དཔག་ཡིན་པར་ཐལ་ལོ། །འདོད་ན། བྱང་
སེམས་སྦྱོར་ལམ་པའི་རྒྱུད་ཀྱི་ཆོས་ཉིད་ལ་མཉམ་པར་བཞག་པའི་མཉམ་གཞག་ཡེ་
ཤེས་རྗེས་དཔག་ཡིན་པར་ཐལ་ལོ། །འདོད་ན། དེ་ཆོས་ཅན། ཐོས་བྱུང་གི་བློ་ཡིན་
པར་ཐལ། འདོད་མི་ནུས་ཏེ། སྒོམ་བྱུང་གི་བློ་ཡིན་པའི་ཕྱིར། །
ཁ་ཅིག །ཚོར་བ་བདེ་སྡུག་བཏང་སྙོམས་གསུམ་ཡིད་མངོན་དུ་འཇོག་ཟེར་ན། །
ཚོར་བ་བདེ་བ་ཡིན་ན། རང་ཡུལ་དུ་གྱུར་པའི་བདེ་བ་མངོན་སུམ་དུ་རྟོགས་པས་ཁྱབ་
པ་དང་། ཚོར་བ་སྡུག་བསྔལ་ཡིན་ན། རང་ཡུལ་དུ་གྱུར་པའི་སྡུག་བསྔལ་མངོན་སུམ་
དུ་རྟོགས་པས་ཁྱབ་པ་དང་
། ཚོར་བ་བཏང་སྙོམས་ཡིན་ན། རང་ཡུལ་དུ་གྱུར་པའི་
བཏང་སྙོམས་མངོན་སུམ་དུ་རྟོགས་པས་ཁྱབ་པ་ཡོད་པར་ཐལ། དམ་བཅའ་དེའི་ཕྱིར།
འདོད་ན། དབང་ཤེས་འཁོར་གྱི་ཚོར་བ་བདེ་བ་ཆོས་ཅན། རང་ཡུལ་དུ་གྱུར་པའི་བདེ་
བ་མངོན་སུམ་དུ་རྟོགས་པར་ཐལ། ཚོར་བ་བདེ་བ་ཡིན་པའི་ཕྱིར། འདོད་མི་ནུས་ཏེ།
བདེ་བ་དང་། གཟུགས་ཀྱི་སྐྱེ་མཆེད་གཉིས་ཀྱི་ནང་ནས། གཟུགས་ཀྱི་སྐྱེ་མཆེད་ཁོ་ན་
- 182 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དེའི་ཡུལ་ཡིན་པའི་ཕྱིར་ཏེ། གཅིག་གིས་གཉིས་ཤེས་མ་ཡིན་ཏེ། །དབང་པོའི་སེམས་ནི་
ངེས་ཕྱིར་རོ། །ཞེས་གསུངས་པའི་ཕྱིར། གཞན་ཡང་། དེ་ཆོས་ཅན། ཡིད་མངོན་མ་
ཡིན་པར་ཐལ། དབང་མངོན་ཡིན་པའི་ཕྱིར། དེར་ཐལ། དབང་ཤེས་དང་། མངོན་
སུམ་གྱི་གཞི་མཐུན་ཡིན་པའི་ཕྱིར། །
ཁོ་ན་རེ། ཡིད་ཤེས་སུ་གྱུར་པའི་ཚོར་བ་བདེ་བ་ལ་དགོངས་པ་ཡིན་ནོ། །(༩༦ན)
ཟེར་ན། ཡིད་ཤེས་འཁོར་གྱི་ཚོར་བ་བདེ་བ་ཡིན་ན། རང་ཡུལ་དུ་གྱུར་པའི་བདེ་བ་
མངོན་སུམ་དུ་རྟོགས་པས་ཁྱབ་པར་ཐལ་ལོ། །འདོད་ན། ཐེག་ཆེན་གྱི་མཐོང་ལམ་བར་
ཆད་མེད་ལམ་དུ་གྱུར་པའི་ཚོར་བ་བདེ་བ་ཆོས་ཅན། དེར་ཐལ། དེའི་ཕྱིར། དེར་ཐལ།
དེ་ལྟ་བུ་ཡོད་པའི་ཕྱིར། མ་གྲུབ་ན། དེའི་འཁོར་དུ་བྱུང་བའི་ཚོར་བ་མེད་པར་ཐལ། དེ་
འདྲ་བའི་ཚོར་བ་བདེ་བ་ཡང་མེད། སྡུག་བསྔལ་ཡང་མེད། བཏང་སྙོམས་ཀྱང་མེད་པའི་
ཕྱིར། ཕྱི་མ་མ་གྲུབ་ན། ཐེག་ཆེན་གྱི་མཐོང་ལམ་བར་ཆད་མེད་ལམ་གྱི་ཚོར་བ་བཏང་
སྙོམས་ཆོས་ཅན། དེར་ཐལ། དེའི་ཕྱིར། འདོད་ན། དེ་ཆོས་ཅན། ཁྱོད་ཀྱི་དངོས་ཡུལ་
དུ་གྱུར་བའི་དངོས་པོ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཆོས་ཅན་
དེའི་ཕྱིར།
།
ཁ་ཅིག །དེ་རྟོག་པར་གྱུར་པའི་ཡིད་ཤེས་འཁོར་གྱི་ཚོར་བ་ལ་དགོངས་པ་ཡིན་
ནོ། །ཟེར་ན། རྟོག་པར་གྱུར་པའི་ཚོར་བ་བདེ་བ་ཡིན་ན། རང་ཡུལ་དུ་གྱུར་པའི་བདེ་
བ་མངོན་སུམ་དུ་རྟོགས་པས་ཁྱབ་པར་ཐལ། དམ་བཅའ་དེའི་ཕྱིར། འདོད་ན། དམན་
ལམ་སྔོན་དུ་མ་སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་སྦྱོར་ལམ་
ཆོས་མཆོག་ཆེན་པོའི་ཡེ་ཤེས་སུ་གྱུར་པའི་ཚོར་བ་མེད་པར་ཐལ། དེར་གྱུར་པའི་ཚོར་བ་
བདེ་བ་ཡང་མེད། དེར་གྱུར་པའི་སྡུག་བསྔལ་ཡང་མེད། བཏང་སྙོམས་ཡང་མེད་པའི་
ཕྱིར། ཕྱི་མ་མ་གྲུབ་ན། དེ་འདྲ་བའི་ཚོར་བ་བཏང་སྙོམས་ཆོས་ཅན། དེར་ཐལ། དེའི་
- 183 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
ཕྱིར། འདོད་ན། ཁྱོད་ཀྱི་དངོས་ཡུལ་དུ་གྱུར་པའི་དངོས་པོ་ཡོད་པར་ཐལ་ལོ། །འདོད་
མི་ནུས་ཏེ། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་སློབ་པའི་ཡེ་ཤེས་ཡིན་
པའི་ཕྱིར།
རང་ལུགས་ནི། བདག་མེད་(༩༦བ)ཕྲ་རགས་གང་ཡང་མ་རྟོགས་པའི་རྟོག་པར་
གྱུར་པའི་ཡིད་ཤེས་འཁོར་གྱི་ཚོར་བ་ལ་དགོངས་པ་ཡིན་ནོ། །ཁ་ཅིག །སྔོན་འཛིན་
དབང་པོའི་མངོན་སུམ་གྱི་སྔོན་པོ་མྱོང་བ་དེ། ཡུལ་མྱོང་བའི་དོན་ཡིན་ཟེར་ན། དེ་ལ་
ཁ་ཅིག །བློ་དེས་དམིགས་ན། བློ་དེས་མྱོང་བས་ཁྱབ་པར་ཐལ། དམ་བཅའ་དེའི་ཕྱིར།
འདོད་ན། སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་
ཆོས་ཅན། སྔོན་འཛིན་དབང་མངོན་དྲན་པར་ཐལ། དེ་དམིགས་པའི་ཕྱིར། འདོད་ན། །
དེ་མྱོང་བྱེད་དོན་གཞན་ཡོད་པར་ཐལ། དེས་དེ་མྱོང་བ་གང་ཞིག །དེ་གཉིས་དོན་གཞན་
ཡིན་པའི་ཕྱིར་ཟེར་ན། མྱོང་བྱེད་དོན་གཞན་ཡོད་པར་ཐལ། ལྕེ་ཤེས་ཀྱིས་རོ་མྱོང་བ་
གང་ཞིག་དེ་གཉིས་དོན་གཞན་ཡིན་པའི་ཕྱིར། དང་པོ་གྲུབ་སྟེ། དེ་ལྟར་དུ་འཇིག་རྟེན་
ན་གྲགས་པའི་ཕྱིར་ཏེ། མིག་ཤེས་ཀྱིས་གཟུགས་མཐོང་བ་འཇིག་རྟེན་ན་གྲགས་པའི་ཕྱིར།
ཁོ་ན་རེ། གཞན་སྐྱེ་ཡོད་པར་ཐལ། ས་སྨྱུག་གཞན་ཡིན་པ་གང་ཞིག །ས་བོན་
ལས་མྱུ་གུ་སྐྱེས་པའི་ཕྱིར། ཞེས་ཟེར། ་
རང་ལུགས་ནི། སྔོན་འཛིན་དབང་མངོན་གྱིས་སྔོན་པོ་མྱོང་བར་ཐལ། དེས་སྔོན་
པོ་མྱོང་བ། སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་
ཀྱིས་དྲན་པའི་ཕྱིར་ཏེ། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་བཞིན་
ནོ། །ཞེས་བཤད་པའི་ཕྱིར། དེ་ལ་ཁོ་ན་རེ། སྔོན་འཛིན་དབང་མངོན་གྱི་རྗེས་སུ་སྐྱེས་
པའི་སྔོན་པོ་དྲན་པའི་དྲན་ཤེས་དེས་སྔོ་འཛིན་དབང་མངོན་མྱོང་བར་ཐལ། དེས་དེ་
མྱོང་བ་ལ་བརྟེན་ནས། དེ་དྲན་པའི་དྲན་ཤེས་དེས་དེ་དྲན་པའི་ཕྱིར། དེར་ཐལ། གཞན་
- 184 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
མྱོང་བ་དང་ཞེས་བཤད་པའི་ཕྱིར་ཟེར་ན། དྲང་ངེས་རྣམ་འབྱེད་ལས། མྱོང་བ་ལ་རང་མྱོང་
བ་(༩༧ན)དང་གཞན་མྱོང་བ་གཉིས་སུ་ཁ་ཚོན་ཆོད་མ་ཆོད་གསལ་བར་མ་གསུངས་
ཀྱང་། ཆོད་དགོས་པ་ཡིན་ནོ། །ཞེས་གསུངས་པ་མི་འཐད་པར་ཐལ། སྔོན་འཛིན་
དབང་མངོན་ལ་གཞན་མྱོང་ཡོད་པའི་ཕྱིར་ཏེ། དེའི་རྗེས་སུ་སྐྱེས་པའི་དྲན་ཤེས་དེས།
སྔོན་འཛིན་དབང་མངོན་མྱོང་བའི་ཕྱིར། རྟགས་ཁས། ཁ་ཅིག །སྔོན་འཛིན་དབང་མངོན་
གྱིས་སྔོན་འཛིན་དབང་མངོན་རྟོགས་ཟེར་ན། རེ་ཞིག །སྔོན་འཛིན་དབང་མངོན་གྱིས་
ཁོ་རང་མྱོང་བར་ཐལ། དེས་ཁོ་རང་རྟོགས་པའི་ཕྱིར། འདོད་ན། ཁོའི་དུས་སུ་ཁོ་རང་
མྱོང་བྱེད་ཀྱི་ཤེས་པ་ཡོད་པར་ཐལ། འདོད་པའི་ཕྱིར། འདོད་ན། དེ་མྱོང་བྱེད་ཀྱི་རང་
རིག་ཡོད་པར་ཐལ་ལོ། །
གཞན་ཡང་། སྔར་བཤད་པའི་དྲང་ངེས་རྣམ་འབྱེད་ཀྱི་ལུང་དོན་མ་གྲུབ་པར་ཐལ།
སྔོན་འཛིན་དབང་མངོན་ལ་རང་མྱོང་ཡོད་པའི་ཕྱིར་ཏེ། སྔོན་འཛིན་དབང་མངོན་གྱིས་
ཁོ་རང་མྱོང་བའི་ཕྱིར། ཁོ་ན་རེ། སྔོན་འཛིན་དབང་མངོན་གྱིས་ཁོ་རང་རྟོགས་པར་ཐལ།
ཁོའི་དུས་སུ་ཁོ་རང་རྟོགས་བྱེད་ཀྱི་ཚད་མ་ཡོད་པའི་ཕྱིར། དེར་ཐལ། ཚད་མ་དེས་དེའི་
དུས་སུ་དེ་རྟོགས་པའི་ཕྱིར། ཟེར་ན་མ་ཁྱབ་བོ། །
གཞན་ཡང་། སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་འཛིན་དབང་
མངོན་དྲན་པའི་དྲན་ཤེས་ཆོས་ཅན། སྔོན་འཛིན་དབང་མངོན་རྟོགས་ཟིན་རྟོགས་པའི་
བློ་ཡིན་པར་ཐལ། དེ་ལ་དཔྱད་ཤེས་ཡིན་པའི་ཕྱིར་ན། འདིར་མ་ཁྱབ། འདོད་ན།
ཁོས་ཁོ་རང་རྟོགས་པར་ཐལ་ལོ། །
གཞན་ཡང་། སྔོན་འཛིན་དབང་མངོན་གྱི་དུས་སུ། སྔོན་འཛིན་དབང་མངོན་
རྟོགས་པའི་ཚད་མ་ཡོད་པར་ཐལ། དགུན་གྱི་དུས་སུ་བྱི་བའི་ལུས་ལ་རྨུགས་པའི་ཚེ་
དུག་ཞུགས་པ་བཞིན་ཡིན་པའི་ཕྱིར། ཁྱབ་སྟེ། གཞན་མྱོང་བ་དང་འབྲེལ་བ་ལ། །དྲན་
- 185 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
འགྱུར་(༩༧བ)བྱི་བའི་དུག་བཞིན་ནོ། །ཞེས་བཤད་པའི་ཕྱིར། ཟེར་ན། དགུན་གྱི་དུས་
སུ་བྱི་བའི་ལུས་ལ་རྨུགས་པའི་ཚེ་ན། ལུས་ལ་བྱི་དུག་ཞུགས་པར་རྟོགས་པའི་ཚད་མ་
ཡོད་པར་ཐལ། སྔོན་འཛིན་དབང་མངོན་གྱི་དུས་སུ། དེ་རྟོགས་པའི་ཚད་མ་ཡོད་པའི་
ཕྱིར། ཁྱབ་སྟེ། གཞན་མྱོང་བ་དང་། ཞེས་བཤད་པའི་ཕྱིར། འཁོར་གསུམ། །
གཞན་ཡང་། ཤེས་པ་ཡིན་ན། རང་ཉིད་ཀྱིས་རང་ཉིད་རྟོགས་པས་ཁྱབ་པར་ཐལ།
སྔོན་འཛིན་དབང་མངོན་གྱིས་ཁོ་རང་རྟོགས་པའི་ཕྱིར། རྟགས་ཁས། འདོད་ན། བདེན་
འཛིན་ལོག་ཤེས་ཡིན་པ་ཆོས་ཅན། དེར་ཐལ། དེའི་ཕྱིར། འདོད་ན། བདེན་འཛིན་
གྱིས་ཞེན་ཡུལ་མེད་པར་རྟོགས་པར་ཐལ། འདོད་པའི་ཕྱིར། འདོད་ན། བདེན་མེད་
རྟོགས་པར་ཐལ་ལོ། །
གཞན་ཡང་། སྔོན་འཛིན་དབང་མངོན་ཚད་མར་བསྒྲུབ་པའི་སྐབས་སུ་བབ་པའི་
ཕྱི་རྒོལ་ཡང་དག་གི་རྒྱུད་ཀྱི་སྔོན་འཛིན་དབང་མངོན་ཚད་མ་ཆོས་ཅན། ཁྱོད་ཀྱིས་ཁྱོད་
རང་རྟོགས་པར་ཐལ། ཤེས་པ་ཡིན་པའི་ཕྱིར། །
གཞན་ཡང་། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན། དེར་ཐལ།
དེའི་ཕྱིར། འདོད་ན། སྟོང་ཉིད་མངོན་སུམ་དུ་རྟོགས་པའི་ཤུགས་ལ་ཁྱོད་རང་རྟོགས་
པར་ཐལ་ལོ། །འདོད་ན། དེའི་ཡུལ་དུ་གྱུར་པའི་སྟོང་ཉིད་ཆོས་ཅན། མ་ཡིན་དགག་
ཡིན་པར་ཐལ། དགག་པ་གང་ཞིག །ཁྱོད་མངོན་སུམ་དུ་རྟོགས་པའི་ཐེག་ཆེན་མཐོང་
ལམ་བར་ཆད་མེད་ལམ་དེས། དེ་ཤུགས་ལ་རྟོགས་པའི་ཕྱིར། རྟགས་ཁས། འདོད་མི་
ནུས་ཏེ། སྟོང་ཉིད་ཡིན་པའི་ཕྱིར། །
གཞན་ཡང་། མྱུ་གུ་བདེན་མེད་དུ་རྟོགས་པའི་རིགས་ཤེས་རྗེས་དཔག་ཆོས་ཅན།
དེར་ཐལ། དེའི་ཕྱིར། འདོད་ན། དེས་མྱུ་གུ་བདེན་མེད་ཡོད་པ་དེ་རྟོགས་པར་ཐལ་
ལོ། །འདོད་ན། སྨྱུ་གུ་བདེན་མེད་ཆོས་ཅན། མ་ཡིན་དགག་ཡིན་པར་ཐལ། དགག་
-186 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
(༩༨ན)པ་གང་ཞིག །ཁྱོད་དངོས་སུ་རྟོགས་པའི་རྗེས་དཔག་གིས། མྱུ་གུ་བདེན་མེད་
ཡོད་པ་དེ་རྟོགས་པ་ཕྱིར། གཞན་ཡང་ཚུར་མཐོང་གི་རྒྱུད་ཀྱི་སྔོ་སྣང་དབང་ཤེས་ཆོས་
ཅན། ཁྱོད་ཀྱིས་རང་ཉིད་དང་ཚུར་མཐོང་གི་རྒྱུད་ཀྱི་སྔོ་སྣང་དབང་ཤེས་གཉིས་ལ་རིག་
བྱ་རིག་བྱེད་ཀྱི་རྣམ་པ་སོ་སོར་མི་འཆར་བ་བཞིན་དུ་རིག་པར་ཐལ། ཁྱོད་དང་གཅིག་
གང་ཞིག །ཁྱོད་ཀྱིས་དེ་རིག་པའི་ཕྱིར། འདོད་ན། རང་རིག་ཡིན་པར་ཐལ་ལོ། །
གཞན་ཡང་། དེས་དེ་རྟོགས་པ་མི་འཐད་པར་ཐལ། རལ་གྲིའི་སོས་རང་ཉིད་མི་
གཅོད། སོར་མོའི་རྗེས་རང་ལ་མི་རེག །སྐྱེས་བུ་ཡང་སོར་ཅན་གྱིས་རང་གི་ཕྲག་པ་ལ་
ཞོན་མི་ཐུབ། མེས་རང་ཉིད་སྲེག་པར་མི་བྱེད་པའི་ཕྱིར་རོ། །
ཁ་ཅིག །ཚད་མས་ཚད་མ་མ་རྟོགས། རྣམ་མཁྱེན་གྱིས་རྣམ་མཁྱེན་མ་རྟོགས་
ཟེར་ན། ཚད་མ་ཞེས་པའི་སྒྲའི་བརྗོད་བྱ་ཚད་མས་གྲུབ་པར་ཐལ། དེའི་ཞེན་པའི་
བརྗོད་བྱ་ཡང་ཡིན། ཚད་མས་གྲུབ་པ་ཡང་ཡིན་པའི་གཞི་མཐུན་མེད་པའི་ཕྱིར། འདོད་
མི་ནུས་ཏེ། ངག་དོན་མཐུན་ཡིན་པའི་ཕྱིར། རྣམ་མཁྱེན་ཆོས་ཅན། དེས་རྟོགས་
པར་ཐལ། དེ་ལ་སྣང་བའི་ཕྱིར། དེར་ཐལ། རྣམ་མཁྱེན་གྱི་འཁོར་དུ་བྱུང་བའི་སེམས་
བྱུང་ལ་སྣང་བའི་ཕྱིར་ཏེ། དེ་དང་ཐ་དད་ཡིན་པའི་ཕྱིར། ད་
ཁོ་ན་རེ། རྣམ་མཁྱེན་ལ་རྣམ་མཁྱེན་མི་སྣང་བར་ཐལ། དེ་ལ་དེ་གཉིས་སྣང་དང་
བཅས་པའི་སྒོ་ནས་ཀྱང་མི་སྣང་། གཉིས་སྣང་ནུབ་པའི་སྒོ་ནས་ཀྱང་མི་སྣང་བའི་ཕྱིར།
དང་པོ་མ་གྲུབ་ན། རྣམ་མཁྱེན་ཆོས་ཅན། རྣམ་མཁྱེན་དང་གཉིས་ཡིན་པར་ཐལ། མ་
གྲུབ་པ་དེའི་ཕྱིར། ཟེར་ན། ཇི་ལྟ་བ་རྟོགས་པའི་རྣམ་མཁྱེན་ཆོས་ཅན། སྟོང་ཉིད་དང་
གཅིག་ཡིན་པར་ཐལ། སྟོང་ཉིད་ལ་གཉིས་སྣང་ནུབ་པའི་སྒོ་ནས་སྣང་བའི་ཕྱིར། ཁྱབ་
པ་ཁས། (༩༨བ)རྟགས་གཉིས་པ་ལ། རྣམ་མཁྱེན་ཆོས་ཅན། རང་རིག་ཡིན་པར་ཐལ་
ལོ། །རང་ཡུལ་དུ་གྱུར་པའི་ཀུན་རྫོབ་བདེན་པ་ལ་གཉིས་སྣང་ནུབ་པའི་བློ་ཡིན་པའི་
- 187-



CHLO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
ཕྱིར་ཏེ། རྣམ་མཁྱེན་ལ་གཉིས་སྣང་ནུབ་པའི་བློ་ཡིན་པའི་ཕྱིར། ཁ་ཅིག །རྣམ་མཁྱེན་
གྱིས་རྣམ་མཁྱེན་ཤུགས་ལ་རྟོགས་ཟེར་ན། ཊིཀ་ཆེན་ལས། སངས་རྒྱས་ཀྱི་སར་མི་
སྣང་བའི་ཤུགས་རྟོགས་བཞག་ཏུ་མེད་པས། ཞེས་བཤད་པ་མི་འཐད་པར་ཐལ་ལོ། །
ཁ་ཅིག །རྟགས་གཉིས་པ་ལ་མ་ཁྱབ་སྟེ། རྣམ་མཁྱེན་གྱིས་རྣམ་མཁྱེན་གཉིས་
སྣང་ནུབ་པའི་སྒོ་ནས་རྟོགས་པའི་ཕྱིར། དེར་ཐལ། རྣམ་མཁྱེན་གྱིས་རྣམ་མཁྱེན་རང་
ལས་ཐ་མི་དད་དུ་སྣང་བའི་སྒོ་ནས་རྟོགས་པའི་ཕྱིར་ཏེ། དེ་དང་གཅིག་ཡིན་པའི་ཕྱིར།
ཟེར་ན། དེ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་ལ་གཉིས་སྣང་
ནུབ་པའི་བློ་ཡོད་པའི་ཕྱིར། །
ཁ་ཅིག །མངོན་སུམ་གྱི་ཚད་མ་ཡིན་ན། རང་གི་འཛིན་སྟངས་ཀྱི་ཡུལ་དུ་གྱུར་
པའི་གཞལ་བྱ་མངོན་གྱུར་པ་ཡོད་པས་ཁྱབ། རྗེས་དཔག་ཡིན་ན། རང་གི་འཛིན་
སྟངས་ཀྱི་ཡུལ་དུ་གྱུར་པའི་གཞལ་བྱ་ལྐོག་གྱུར་ཡོད་པས་ཁྱབ། མངོན་གྱུར་ལྐོག་གྱུར་
འགལ་ཟེར་ན། སྒྲ་མི་རྟག་པ་མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཆོས་
ཅན། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་གྱུར་པ་ཡོད་པར་ཐལ།
ཁྱོད་མངོན་སུམ་ཚད་མ་ཡིན་པའི་ཕྱིར། འདོད་ན། སྒྲ་མི་རྟག་པ་མངོན་སུམ་ཡིན་
པར་ཐལ་ལོ། །འདོད་ན། མངོན་གྱུར་ཡིན་པར་ཐལ་ལོ། །འདོད་མི་ནུས་ཏེ། ལྐོག་གྱུར་
ཡིན་པའི་ཕྱིར་ཏེ། སྒྲ་མི་རྟག་རྟོགས་ཀྱི་རྗེས་དཔག་གི་འཛིན་སྟངས་ཀྱི་ཡུལ་དུ་གྱུར་
པའི་ལྐོག་གྱུར་ཡིན་པའི་ཕྱིར། དེར་ཐལ། དེའི་འཛིན་སྟངས་ཀྱི་ཡུལ་དུ་གྱུར་པའི་དེ་
ཡོད་པའི་ཕྱིར། མ་གྲུབ་ན། དེ་ཆོས་ཅན། ཁྱོད་ཀྱི་འཛིན་སྟངས་(༩༩ན)ཀྱི་ཡུལ་དུ་གྱུར་
པའི་ལྐོག་གྱུར་ཡོད་པར་ཐལ། ཁྱོད་རྗེས་དཔག་ཡིན་པའི་ཕྱིར། ཁ་ཅིག །གཞི་གྲུབ་ན་
མངོན་སུམ་ཡིན་པས་ཁྱབ་ཟེར་ན། བློ་དེ་ལ་མངོན་སུམ་ཡིན་ན། མངོན་སུམ་ཡིན་
དགོས་པར་ཐལ། དམ་བཅའ་དེའི་ཕྱིར། འདོད་ན། ཟླ་གཉིས་ཆོས་ཅན། མངོན་སུམ་
- 188 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཡིན་པར་ཐལ། ཟླ་བ་གཉིས་སྣང་གི་དབང་ཤེས་ལ་དེ་ཡིན་པའི་ཕྱིར། དེར་ཐལ། ཟླ་
བ་གཉིས་ལ་སོགས་པ་རབ་རིབ་ཅན་མ་ཡིན་པའི་ཤེས་པ་ལ་མངོན་སུམ་མ་ཡིན་ཡང་།
རབ་རིབ་ཅན་གྱི་ཤེས་པ་ལ་མངོན་སུམ་ཉིད་ཁོ་ན། ཞེས་བཤད་པའི་ཕྱིར། །
གཞན་ཡང་། སྒྲ་མི་རྟག་པ་ཆོས་ཅན། མངོན་སུམ་ཡིན་པར་ཐལ། གཞི་གྲུབ་པའི་
ཕྱིར། འདོད་ན། དེ་མ་ཡིན་པར་ཐལ། ལྐོག་གྱུར་ཡིན་པའི་ཕྱིར། ཁྱབ་སྟེ། ཚིག་
གསལ་ལས། མངོན་སུམ་གྱི་སྒྲ་ནི་ལྐོག་ཏུ་མ་གྱུར་པའི་དོན་གྱིས་བརྗོད་པར་བྱ་བ་ཡིན་
པའི་ཕྱིར། ཞེས་བཤད་པའི་ཕྱིར། །
ཁ་ཅིག །སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། མངོན་སུམ་ཡིན་ཏེ། སྒྲ་མི་
རྟག་རྟོགས་ཀྱི་རྗེས་དཔག་མངོན་སུམ་དུ་རྟོགས་པའི་ཚུར་མཐོང་གི་རྒྱུད་ཀྱི་གཞན་
སེམས་ཤེས་པའི་མངོན་ཤེས་དེ་ལ་མངོན་སུམ་ཡིན་པའི་ཕྱིར། ཟེར་ན། ཚུར་མཐོང་གི་
མིག་གི་དབང་པོ་ཆོས་ཅན། མངོན་སུམ་ཡིན་པར་ཐལ། ཚུར་མཐོང་གི་ལྷའི་མིག་གི་
མངོན་ཤེས་དེ་ལ་མངོན་སུམ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། ཤིན་ཏུ་
ལྐོག་གྱུར་ཡིན་པའི་ཕྱིར། །
ཁ་ཅིག །གཞི་གྲུབ་ན། མངོན་སུམ་ཡིན་པས་ཁྱབ་པར་ཐལ། ཤེས་བྱ་མངོན་སུམ་
དུ་རྟོགས་པའི་བློ་ཡོད་པའི་ཕྱིར་ཏེ། དེ་དངོས་སུ་རྟོགས་པའི་བློ་ཡོད་པའི་ཕྱིར། ཟེར་
ན། སྦྱིན་པ་བཏང་བ་ལས་ལོངས་སྤྱོད་འབྱུང་བ་ཆོས་ཅན། མངོན་སུམ་ཡིན་པར་ཐལ།
གཞི་གྲུབ་པའི་ཕྱིར། འདོད་མི་ནུས་ཏེ། ཤིན་ཏུ་ལྐོག་གྱུར་ཡིན་པའི་ཕྱིར། །
གཞན་ཡང་། སྒྲ་མི་རྟག་པ་ཆོས་ཅན། མངོན་སུམ་ཡིན་པར་ཐལ། གཞི་གྲུབ་པའི་
ཕྱིར། (༩༩བ)འདོད་ན། མྱོང་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པར་ཐལ་
ལོ། །འདོད་ན། མ་ཡིན་པར་ཐལ། རྟགས་སྟོབས་ཀྱིས་སྒྲོ་འདོགས་བཅད་པར་བྱ་བ་
ཡིན་པའི་ཕྱིར་ཏེ། བསྒྲུབ་བྱ་ཡང་དག་ཡིན་པའི་ཕྱིར། གཞན་ཡང་། སྒྲ་མི་རྟག་རྟོགས་
- 189 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཀྱི་རྗེས་དཔག་དེ། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་སུམ་ལ་
མི་བསླུ་བའི་རིག་པ་ཡིན་པར་ཐལ། སྒྲ་མི་རྟག་པ་ལ་མངོན་སུམ་ཡིན་པའི་ཕྱིར། རྟགས་
ཁས། འདོད་ན། སྒྲ་མི་རྟག་རྟོགས་ཀྱི་རྗེས་དཔག་ཆོས་ཅན། མངོན་སུམ་གྱི་ཚད་མ་
ཡིན་པར་ཐལ། འདོད་པའི་ཕྱིར། །
གཞན་ཡང་། བུམ་པ་རྟོགས་པའི་རྗེས་དཔག་ཆོས་ཅན། མངོན་སུམ་གྱི་ཚད་མ་
ཡིན་པར་ཐལ། རང་གི་འཛིན་སྟངས་ཀྱི་ཡུལ་དུ་གྱུར་པའི་གཞལ་བྱ་མངོན་གྱུར་ལ་མི་
བསླུ་བའི་རིག་པ་ཡིན་པའི་ཕྱིར་ཏེ། བུམ་པ་དེ། དེའི་འཛིན་སྟངས་ཀྱི་ཡུལ་ཡིན་པའི་ཕྱིར།
རང་ལུགས་ལ། བུམ་པ་དང་སྣམ་བུ་ལ་སོགས་པ་མངོན་སུམ་དང་། མངོན་གྱུར་
ཡིན་ཅིང་། དེ་གཉིས་དོན་གཅིག་བྱས་པ་ལ་ཁོ་ན་རེ། གསེར་གྱི་ལྟོ་ལྡིར་བ་བུམ་པ་
ཡིན་པ་མངོན་གྱུར་ཡིན་པར་ཐལ། བུམ་པ་ཡིན་པ་མངོན་གྱུར་ཡིན་པའི་ཕྱིར། འདོད་
ན། མྱོང་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པར་ཐལ་ལོ། །འདོད་ན། མ་
ཡིན་པར་ཐལ། རྟགས་སྟོབས་ཀྱིས་སྒྲོ་འདོགས་བཅད་པར་བྱ་བ་ཡིན་པའི་ཕྱིར་ཏེ།
བསྒྲུབ་བྱ་ཡང་དག་ཡིན་པའི་ཕྱིར། ཟེར་ན། གསེར་གྱི་ལྟོ་ལྡིར་བ་བུམ་པར་སྒྲུབ་པའི་
རྟགས་ཡང་དག་དང་། བུམ་པ་ཡོད་པར་སྒྲུབ་པའི་རྟགས་ཡང་དག་ཡོད་མེད་དཔྱད་
གཞིར་སྣང་སྟེ། བུམ་པ་འཛིན་པའི་མངོན་སུམ་གྱི་རྗེས་སུ་སྐྱེས་པའི་བུམ་པ་དྲན་པའི་
དྲན་ཤེས་དེ། བུམ་པ་ཡོད་པ་ལ་ཚད་མ་ཡིན་པའི་ཕྱིར། །
ཁ་ཅིག །རྟོག་པ་ཡིན་ན། རང་ཉིད་ཀྱིས་མངོན་སུམ་དུ་རྟོགས་པ་མེད་པས་ཁྱབ་
ཟེར་ན། སྒྲ་རྟག་འཛིན་རྟོག་པ་ཆོས་ཅན། (༡༠༠ན)རང་ཉིད་ཀྱིས་མངོན་སུམ་དུ་རྟོགས་
པ་མེད་པར་ཐལ། རྟོག་པ་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་མངོན་
སུམ་དུ་རྟོགས་པའི་ཆོས་ཡོད་པར་ཐལ། ཁྱོད་ཀྱིས་སྒྲ་རྟག་པའི་དོན་སྤྱི་མངོན་སུམ་དུ་
རྟོགས་པའི་ཕྱིར། དེར་ཐལ། དེ་ཁྱོད་ལ་མངོན་སུམ་དུ་སྣང་བས་ཁྱོད་དེ་ལ་མངོན་སུམ་
- 190 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག ། །
གྱི་ཚད་མ་ཡིན་པའི་ཕྱིར། རྟགས་གྲུབ་སྟེ། དེ་རང་གི་སྣང་བ་ལ་མངོན་སུམ་གྱི་ཚད་མ་
ཡིན་པའི་ཕྱིར་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། གཞན་ཡང་། སྒྲ་རྟག་
པའི་དོན་སྤྱི་ཆོས་ཅན། སྒྲ་རྟག་འཛིན་རྟོགས་པའི་མངོན་སུམ་གྱི་ཡུལ་ཡིན་པར་ཐལ།
དེའི་ཡུལ་གང་ཞིག །དེས་རྟགས་ལ་ལྟོས་མེད་དུ་རྟོགས་པའི་ ཕྱིར། ཁོ་ན་རེ། སྔོན་
འཛིན་དབང་པོའི་མངོན་སུམ་གྱི་རྗེས་སུ་སྐྱེས་པའི་སྔོན་པོ་དོན་མཐུན་དུ་ངེས་པའི་ངེས་
ཤེས་ཆོས་ཅན། སྔོན་པོ་མངོན་སུམ་དུ་རྟོགས་པར་ཐལ། དེ་ལ་མངོན་སུམ་གྱི་ཚད་མ་
ཡིན་པའི་ཕྱིར། ཟེར་ན་མ་ཁྱབ། འདོད་ན། ལོང་བའི་རྒྱུད་ལ་སྔོན་པོ་མཐོང་བའི་མངོན་
སུམ་ཡོད་པར་ཐལ་ལོ། །
གཞན་ཡང་། དེས་སྔོན་པོ་མངོན་སུམ་དུ་རྟོགས་པར་ཐལ། སྒྲ་རྟག་འཛིན་རྟོག་
པས་སྒྲ་རྟག་པའི་དོན་སྤྱི་མངོན་སུམ་དུ་རྟོགས་པའི་ཕྱིར། ཟེར་ན་མ་ཁྱབ་བོ། །ཁ་
ཅིག །སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་ངེས་པའི་ངེས་ཤེས་དེ།
ཚད་མ་ཡིན་ཏེ། སྒྲ་མི་རྟག་རྟོགས་ཀྱི་རྗེས་དཔག་གིས་དྲངས་པའི་སྒྲ་མི་རྟག་པར་ངེས་
པའི་ངེས་ཤེས་དེ་ཚད་མ་ཡིན་པའི་ཕྱིར། དེར་ཐལ། རྩ་ཤེས་ཊིཀ་ཆེན་ལས། མངོན་
སུམ་ཚད་མ་རྟོག་མེད་ཀྱིས་དྲངས་པའི་བཅད་ཤེས་རྣམས་མངོན་སུམ་ཚད་མར་བཞེད་
པར་མངོན་ནོ། །ཞེས་བཤད་པའི་ཕྱིར། ཟེར་ན། སྒྲ་མི་རྟག་རྟོགས་ཀྱི་རྗེས་དཔག་གིས་
དྲངས་པའི་སྒྲ་མི་རྟག་པར་ངེས་པའི་ངེས་ཤེས་ཆོས་ཅན། མངོན་སུམ་གྱི་ཚད་མ་ཡིན་
པར་ཐལ། ཚད་མ་གང་ཞིག་(༡༠༠བ)རྗེས་དཔག་མ་ཡིན་པའི་ཕྱིར། མ་གྲུབ་ན། དེ་
ཆོས་ཅན། རང་གི་རྟེན་རྟགས་ཡང་དག་ལ་བརྟེན་ནས་དངོས་སུ་སྐྱེས་པར་ཐལ། རྗེས་
དཔག་ཡིན་པའི་ཕྱིར། འདོད་ན། མ་ཡིན་པར་ཐལ། རྟགས་ལ་བརྟེན་ནས་བརྒྱུད་ནས་
སྐྱེས་པའི་ཕྱིར། བྱས་པ་ལ་ཁོ་ན་རེ། བ་གླང་གི་དཔེ་ལས་བ་མིན་རྟོགས་པའི་བློ་ཆོས་
ཅན། རང་གི་རྟེན་རྟགས་ཡང་དག་ལ་བརྟེན་ནས་དངོས་སུ་སྐྱེས་པར་ཐལ། རྗེས་
- 191 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
དཔག་ཡིན་པའི་ཕྱིར། དེར་ཐལ། དཔེ་ཉེར་འཇལ་གྱི་ཚད་མ་ཡིན་པའི་ཕྱིར། འདོད་ན།
བ་གླང་དེ་གཞི་འགའ་ཞིག་ཏུ་བ་མིན་གོ་བྱེད་ཀྱི་རྟགས་ཡིན་པར་ཐལ་ལོ། །ཟེར་ན།
རྗེས་དཔག་ཡིན་ན། རང་གི་རྟེན་རྟགས་ལ་བརྟེན་ནས་དངོས་སུ་སྐྱེས་པས་ཁྱབ་
པར་ཐལ། ཚིག་གསལ་ལས། ལྐོག་ཏུ་གྱུར་པའི་ཡུལ་ཅན་རྟགས་བསྒྲུབ་པར་བྱ་བ་ལ་
མ་འཁྲུལ་བ་ལས་སྐྱེས་པའི་ཤེས་པ་ནི་རྗེས་དཔག་གོ །ཞེས་བཤད་པའི་ཕྱིར། །
གཞན་ཡང་། བུམ་པ་ཆོས་ཅན། ལྐོག་གྱུར་ཡིན་པར་ཐལ། ཁྱོད་ལྐོག་གྱུར་ཏུ་
རྟོགས་པའི་ཚད་མ་ཡོད་པའི་ཕྱིར། དེར་ཐལ། ཁྱོད་ལྐོག་ཏུ་གྱུར་པའི་ཚུལ་གྱིས་རྟོགས་
པའི་ཚད་མ་ཡོད་པའི་ཕྱིར། ཁྱབ་པ་ཁྱོད་རང་གིས་ཁྱོད་མངོན་སུམ་དུ་རྟོགས་པའི་བློ་
ཡོད་ན། ཁྱོད་མངོན་སུམ་ཡིན་པས་ཁྱབ་བྱས་པའི་སྟེང་དུ་སོང་། རྩ་བར་འདོད་ན། དེ་
ཆོས་ཅན། ལྐོག་གྱུར་མ་ཡིན་པར་ཐལ། མངོན་གྱུར་ཡིན་པའི་ཕྱིར། དེར་ཐལ། མངོན་
སུམ་ཡིན་པའི་ཕྱིར། །
ཁོ་ན་རེ། སྒྲ་མི་རྟག་པ་ཆོས་ཅན། མངོན་གྱུར་ཡིན་པར་ཐལ། ཚུར་མཐོང་ལ་
མངོན་གྱུར་ཡིན་པའི་ཕྱིར། དེར་ཐལ། དེའི་སྒྲ་འཛིན་མངོན་སུམ་ལ་མངོན་གྱུར་ཡིན་
པའི་ཕྱིར། དེར་ཐལ། དེ་ལ་མངོན་གྱུར་དུ་སྣང་བའི་ཕྱིར་ཏེ། དེ་ལ་སྒྲ་མངོན་གྱུར་དུ་
སྣང་བ་གང་ཞིག །ཁྱོད་དང་སྒྲ་གཉིས་ཡུལ་དུས་རང་བཞིན་གང་ལ་ལྟོས་ནས་གྲུབ་
བདེ་དབྱེར་མེད་ཡིན་པའི་ཕྱིར། ཁ་ཅིག །མངོན་སུམ་ལ་གསུམ་དུ་གྲངས་མ་ངེས་
པར་ཐལ། བུམ་པ་མངོན་(༡༠༡ན)སུམ་ཡིན་པའི་ཕྱིར། རྟགས་ཁས། འདོད་ན།
གཞལ་བྱ་ལ་མངོན་ལྐོག་གཉིས་སུ་གྲངས་མ་ངེས་པར་ཐལ་ལོ། །
ཁ་ཅིག །བུམ་པ་ཡོད་པ་ཆོས་ཅན། མངོན་གྱུར་མ་ཡིན་པར་ཐལ། ལྐོག་གྱུར་ཡིན་
པའི་ཕྱིར། ཁྱབ་པ་ཁས། དེར་ཐལ། བསྒྲུབ་བྱ་ཡང་དག་ཡིན་པའི་ཕྱིར། འདོད་མི་ནུས་
ཏེ། ཚུར་མཐོང་གི་མངོན་གྱུར་ཡིན་པའི་ཕྱིར་ཏེ། ཚུར་མཐོང་གི་ཚད་མས་གཞན་ལ་
- 192 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ལྟོས་མེད་དུ་ངེས་ཤེས་འདྲེན་ནུས་པའི་ཕྱིར། །
ཁ་ཅིག །མངོན་ལྐོག་འགལ་ཞིང་། རྗེས་དཔག་ཡིན་ན། རང་གི་འཛིན་སྟངས་ཀྱི་
ཡུལ་དུ་གྱུར་པའི་གཞལ་བྱ་ལྐོག་གྱུར་ལ་མི་བསླུ་བའི་རིག་པ་ཡིན་པས་ཁྱབ་ཟེར་ན།།
མི་འཐད་དེ། དུ་ལྡན་ལ་ལ་མེ་ཡོད་པར་རྟོགས་པའི་རྗེས་དཔག་ཆོས་ཅན། དེར་ཐལ།
དེའི་ཕྱིར། འདོད་ན། དུ་ལྡན་ལའི་མེ་ལྐོག་གྱུར་ཡིན་པར་ཐལ་ལོ། །འདོད་མི་ནུས་ཏེ།
མངོན་གྱུར་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། ཚུར་མཐོང་ལ་མངོན་གྱུར་
ཡིན་པའི་ཕྱིར་ཏེ། གནག་རྫི་མོ་ལ་མངོན་གྱུར་ཡིན་པའི་ཕྱིར།
ཁ་ཅིག །ཤེས་པ་ཡིན་ན། ཚད་མ་ཡིན་པས་ཁྱབ་ཟེར་ན། སྒྲ་རྟག་འཛིན་རྟོག་པ་
འཕེན། འདོད་མི་ནུས་ཏེ། མངོན་སུམ་ཡང་མ་ཡིན། རྗེས་དཔག་ཡང་མ་ཡིན་པའི་ཕྱིར།
ཁ་ཅིག །ཤེས་པ་ཡིན་ན། རང་གི་སྣང་བ་ལ་ཚད་མ་ཡིན་པས་ཁྱབ་ཟེར་ན། ཐེག་ཆེན་
མཐོང་ལམ་བར་ཆད་མེད་ལམ་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ།
རང་ལ་ཆོས་ཉིད་དུ་སྣང་བ་དེ་ལ་ཚད་མ་མ་ཡིན་པའི་ཕྱིར། མ་གྲུབ་ན། དེ་ལ་ཆོས་ཉིད་
དུ་སྣང་བ་ཆོས་ཅན། དོན་དམ་བདེན་པ་(༡༠༡བ)ཡིན་པར་ཐལ། དེའི་གཞལ་བྱ་ཡིན་
པའི་ཕྱིར། དེས་ན་གཉིས་སྣང་ཅན་གྱི་ཤེས་པ་ཡིན་ན། རང་གི་སྣང་བ་ལ་ཚད་མ་ཡིན་
པས་ཁྱབ་བོ། །
ཁོ་ན་རེ། ཚུར་མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་ཤེས་པ་ཆོས་
ཅན། དེར་ཐལ། དེའི་ཕྱིར། འདོད་ན། རང་གི་སྣང་བ་རྟོགས་པར་ཐལ་ལོ། །འདོད་མི་
ནུས་ཏེ། ཁྱོད་ཀྱིས་རྟོགས་པའི་ཆོས་མེད་ པའི་ ཕྱིར། དེར་ཐལ། ཁྱོད་ཚུར་མཐོང་གི་
རྒྱུད་ཀྱི་དུས་མཐའི་སྐད་ཅིག་མ་ཡིན་པའི་ཕྱིར། ཟེར་ན། ཕྱི་མ་ལ་མ་ཁྱབ་སྟེ། དུས་
མཐའི་སྐད་ཅིག་མ་མངོན་སུམ་དུ་རྟོགས་པའི་ཚུར་མཐོང་ཡོད་པའི་ཕྱིར། དེར་ཐལ། ཕྲ་
བའི་མི་རྟག་པ་མངོན་སུམ་དུ་རྟོགས་པའི་ཚུར་མཐོང་ཡོད་པའི་ཕྱིར། དེར་ཐལ། རྣལ་
- 193 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
འབྱོར་མངོན་སུམ་རྒྱུད་ལྡན་གྱི་ཚུར་མཐོང་ཡོད་པའི་ཕྱིར་དང་། དུས་མཐའི་སྐད་ཅིག་
མ་ཡིན་ན། སྐད་ཅིག་ཆ་མེད་མ་ཡིན་དགོས་པའི་ཕྱིར། བྱས་པ་ལ་ཁོ་ན་རེ། ཚུར་མཐོང་
གི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་ཤེས་པ་ཆོས་ཅན། བྱ་རྫོགས་ཀྱི་སྐད་
ཅིག་མ་ཡིན་པར་ཐལ། སྐད་ཅིག་སྔ་ཕྱི་ཆ་དང་བཅས་པའི་དངོས་པོ་ཡིན་པའི་ཕྱིར།
ཟེར་རོ། །
ཡང་ཁོ་ན་རེ། སོ་སོའི་སྐྱེ་བོའི་རྒྱུད་ཀྱི་དུས་མཐའི་སྐད་ཅིག་མར་གྱུར་པའི་བུམ་
འཛིན་རྟོག་པ་ཆོས་ཅན། རྩ་བའི་དམ་བཅའ་དེར་ཐལ། དེའི་ཕྱིར། དེར་ཐལ། རྟོག་པ་
ཡིན་པའི་ཕྱིར། འདོད་ན། དུས་མཐའི་སྐད་ཅིག་མ་མངོན་སུམ་དུ་རྟོགས་པའི་ཚུར་
མཐོང་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཕྲ་བའི་མི་རྟག་མངོན་སུམ་
དུ་རྟོགས་པའི་ཚུར་མཐོང་མེད་པའི་ཕྱིར་ཏེ། རྣལ་འབྱོར་མངོན་སུམ་རྒྱུད་ལྡན་གྱི་ཚུར་
མཐོང་མེད་པའི་ཕྱིར། ཞེས་ཟེར་རོ། ། །
རང་ལུགས་ལ་དོགས་པ་འདི་ལྟར་བརྗོད་པར་བྱ་སྟེ། རྣལ་འབྱོར་མངོན་སུམ་
རྒྱུད་ལ་མི་ལྡན་པའི་ཚུར་ (༡༠༢ན)མཐོང་གི་རྒྱུད་ཀྱི་དུས་མཐའི་སྐད་ཅིག་མར་གྱུར་
པའི་བུམ་འཛིན་རྟོག་པ་ཆོས་ཅན། རང་གི་སྣང་བ་ལ་ཚད་མ་ཡིན་པར་ཐལ། གཉིས་
སྣང་ཅན་གྱི་ཤེས་པ་ཡིན་པའི་ཕྱིར། འདོད་མི་ནུས་ཏེ། རང་ཡུལ་གཏན་ལ་འབེབས་
ནུས་མ་ཡིན་པའི་ཕྱིར། འདི་ཡན་ཆད་སྐལ་བཟང་མིག་འབྱེད་ཀྱི་ལུགས་སོ། །
ད་ནི་དགོངས་པ་རབ་གསལ་གྱི་སྒོ་ནས་ཇི་ལྟ་བ་བཞིན་བརྗོད་པར་བྱའོ། །ཁ་ཅིག
སྔོན་འཛིན་དབང་མངོན་གྱིས་སྔོན་འཛིན་དབང་མངོན་གྲུབ་ཅེས་པའི་དོན། དེས་དེ་འགྲུབ་
པའི་དོན་ཡིན་གྱི་དེས་དེ་རྟོགས་པ་མ་ཡིན་ཏེ། དེས་དེ་མ་རྟོགས་པའི་ཕྱིར། ཞེ་ན་སྔོན་
འཛིན་དབང་མངོན་གྱིས་སྔོན་འཛིན་དབང་མངོན་རྟོགས་པར་ཐལ། དེའི་རྗེས་སུ་སྐྱེས་
པའི་སྔོན་འཛིན་དྲན་པའི་དྲན་ཤེས་དེ། སྔོན་འཛིན་དབང་མངོན་རྟོགས་ཟིན་རྟོགས་པའི་
- 194 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཤེས་པ་ཡིན་པའི་ཕྱིར། དེར་ཐལ། དེ་དེ་ལ་བཅད་ཤེས་ཡིན་པའི་ཕྱིར། གཞན་ཡང་།
སྔོན་འཛིན་དབང་མངོན་གྱིས་སྔོན་འཛིན་དབང་མངོན་རྟོགས་པར་ཐལ། ཐེག་ཆེན་
མཐོང་ལམ་བར་ཆད་མེད་ལམ་དེས་ཁོ་རང་རྟོགས་པའི་ཕྱིར། དེར་ཐལ། དགོངས་པ་རབ་
གསལ་ལས། མཉམ་བཞག་རྣམ་པར་མི་རྟོག་པའི་ཡེ་ཤེས་ཀྱིས་རང་གི་གཞལ་བྱ་ཆོས་
ཉིད་གྲུབ་པ་ན། དེའི་སྟོབས་ཀྱིས་ཡུལ་ཅན་གྱི་ཡེ་ཤེས་འགྲུབ་པ་ལ། རིག་བྱ་རིག་བྱེད་
སོ་སོར་སྣང་བའི་གཉིས་སྣང་ལོག་པ་དང་། གཞན་ལུགས་ཀྱི་ཤེས་པ་ཐམས་ཅད་ཁ་ནང་
བལྟས་ལ་གཉིས་སྣང་ལོག་པའི་འཛིན་རྣམ་ཡན་གར་བ་འདོད་པ་དང་། མི་འདྲ་བའི་ཁྱད་
པར་ནི། འབྲས་བུའི་སའི་སྐབས་སུ་འཆད་པར་འགྱུར་རོ། །ཞེས་གསུངས་པའི་ཕྱིར། །
གཞན་ཡང་། སྔོན་འཛིན་དབང་མངོན་གྱིས་ཁོ་རང་རྟོགས་པར་ཐལ། ཡང་དེ་
ཉིད་ལས། སྔོན་འཛིན་ནི་གཞན་ལུགས་ལྟར་རང་རིག་གིས་མི་འགྲུབ་ཀྱི། དབང་པོའི་
མངོན་(༡༠༢བ)སུམ་ཚད་མས་འགྲུབ་པར་བསྟན་ཏེ། དེ་ཡོད་པ་ནི་སྔོན་འཛིན་གྱི་
གཞལ་བྱ་གྲུབ་པ་དེ་ཉིད་ཀྱིས་རྟོགས་པའི་ཕྱིར། ཞེས་བཤད་པའི་ཕྱིར། །
གཞན་ཡང་། སྔོན་འཛིན་དབང་མངོན་གྱིས་རང་ཉིད་རྟོགས་པར་ཐལ། དེས་རང་
ཉིད་དཔྱད་པ་གང་ཞིག །དཔྱད་པ་དེ་རྟོགས་པའི་དོན་དུ་རང་འགྲེལ་ལས་བཤད་པའི་
ཕྱིར། རྟགས་གཉིས་ཀ་གྲུབ་སྟེ། གང་གིས་ཕྱིར་དྲན་པ་གཞན་ཉིད་ཡོད་པ་མ་ཡིན་པ་
དེའི་ཕྱིར། གང་ཉམས་སུ་མྱོང་བས་མྱོང་བ་དེ་དྲན་པའི་ཤེས་པས་མྱོང་བ་མ་ཡིན་པ་མ་
ཡིན་པས། དྲན་པ་ཡུལ་དང་ལྡན་པར་འགྱུར་ལ། ཉམས་སུ་མྱོང་བའི་ཤེས་པས་ཡོངས་
སུ་བཅད་པའི་གང་ཡིན་པ་དེ་དྲན་པས་ཡོངས་སུ་མ་བཅད་པ་མ་ཡིན་པས། བདག་
གིས་མཐོང་ངམ་ཞེས་བྱ་བཏང་ཡང་འགྱུར་རོ། །ཞེས་བཤད་པའི་ཕྱིར། བྱས་པ་ལ་ཁོ་ན་
རེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེས་སྟོང་ཉིད་དངོས་སུ་རྟོགས་པའི་ཤུགས་
ལ་རང་ཉིད་རྟོགས་པར་ཐལ། དེས་རང་ཉིད་རྟོགས་པའི་ཕྱིར། འདོད་ན་དེའི་གཞལ་བྱ་
- 195 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
འགྱུར་བའི་སྟོང་ཉིད་ཆོས་ཅན། ཁྱོད་མ་ཡིན་དགག་ཡིན་པར་ཐལ། དགག་པ་གང་ཞིག །
ཁྱོད་དངོས་སུ་རྟོགས་པའི་ཐེག་ཆེན་གྱི་མཐོང་ལམ་བར་ཆད་མེད་ལམ་དེས། ། ཁྱོད་
དངོས་སུ་རྟོགས་པའི་ཤུགས་ལ་ཐེག་ཆེན་གྱི་མཐོང་ལམ་བར་ཆད་མེད་ལམ་རྟོགས་
པའི་ཕྱིར། ཟེར་ན། འདིར་མ་ཁྱབ་སྟེ། ཐེག་ཆེན་གྱི་མཐོང་ལམ་བར་ཆད་མེད་ལམ་དེ་
མ་ཡིན་དགག་ཡིན་པའི་ཕྱིར། དེ་ཆོས་ཅན། དེར་ཐལ། ཁྱོད་སྟོང་ཉིད་མངོན་སུམ་
རྟོགས་པའི་སློབ་པའི་ཡེ་ཤེས་ཡིན་པའི་ཕྱིར། །
རང་ལུགས་ལ། མཚན་ཉིད། དབྱེ་བ་རང་རིག་མེད་ཀྱང་དྲན་པ་སྐྱེ་ཚུལ་ལོ། །
དང་པོ་ནི། མི་བསླུ་བའི་རིག་པ། ཚད་མའི་མཚན་ཉིད། དབྱེ་ན། མངོན་སུམ་ཚད་མ་
དང་། རྗེས་དཔག་ཚད་མ་གཉིས། དང་པོའི་མཚན་ཉིད། ཚད་མ་གང་ཞིག །རྟགས་ལ་
དངོས་སུ་མ་བརྟེན་པར་(༡༠༣ན)རང་ཡུལ་དུ་གྱུར་པའི་གཞལ་བྱ་མངོན་སུམ་ལ་མི་
བསླ་བའི་རིག་པ། དབྱེ་ན་དབང་པོའི་མངོན་སུམ། ཡིད་ཀྱི་མངོན་སུམ། རྣལ་འབྱོར་
མངོན་སུམ་དང་གསུམ། དང་པོའི་མཚན་ཉིད་མངོན་སུམ་ཚད་མ་གང་ཞིག །རང་
གི་ཐུན་མོང་མ་ཡིན་པའི་བདག་རྐྱེན་དབང་པོ་གཟུགས་ཅན་པ་ལ་དངོས་སུ་བརྟེན་པའི་
སྒོ་ནས་རང་ཡུལ་དུ་གྱུར་པའི་གཞལ་བྱ་མངོན་སུམ་པ་ལ་མི་བསླུ་བའི་རིག་པ། གཉིས་
པའི་མཚན་ཉིད། དེ་གང་ཞིག །རང་གི་ཐུན་མོང་མ་ཡིན་པའི་བདག་རྐྱེན་ཡིད་དབང་
ལས་དངོས་སུ་སྐྱེས་ཤིང་། རང་ཡུལ་དུ་གྱུར་པའི་གཞལ་བྱ་མངོན་སུམ་པ་ལ་མི་བསླུ་
བའི་རིག་པ། དབྱེ་ན། རྟོག་པར་གྱུར་པའི་ཡིད་མངོན་དང་། རྟོག་མེད་ཡིད་མངོན་
གཉིས། དང་པོའི་མཚན་གཞི་ནི། བདག་མེད་ཕྲ་རགས་གང་ཡང་མ་རྟོགས་པའི་གང་
ཟག་གི་རྒྱུད་ཀྱི་ཡིད་ཤེས་སུ་གྱུར་པའི་རྟོག་པའི་འཁོར་དུ་གྱུར་པའི་ཚོར་བ་བདེ་སྡུག་
བཏང་སྙོམས་གསུམ་དང་། སྔོན་འཛིན་དབང་མངོན་གྱི་རྗེས་སུ་སྐྱེས་པའི་སྔོན་པོ་དོན་
མཐུན་དུ་ངེས་པའི་ངེས་ཤེས་ལྟ་བུ། གཉིས་པ་ནི། གཞན་སེམས་ཤེས་པའི་མངོན་ཤེས་
- 196 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ལྟ་བུ། རྣལ་འབྱོར་མངོན་སུམ་གྱི་མཚན་ཉིད་ནི། མངོན་སུམ་གྱི་ཚད་མ་གང་ཞིག །
རང་གི་བདག་རྐྱེན་ཞི་ལྷག་ཟུང་འབྲེལ་གྱི་ཏིང་ངེ་འཛིན་ལས་སྐྱེས་ཤིང་། རང་ཡུལ་དུ་
གྱུར་པའི་བདེན་པའི་རྣམ་པའམ། བདག་མེད་ཕྲ་རགས་གང་རུང་མངོན་སུམ་དུ་མཐོང་
བའི་སྒོ་ནས་རྟོག་པ་དང་བྲལ་བའི་མི་བསླུ་བའི་རིག་པ། གཞལ་བྱ་མངོན་སུམ་པ་ནི་
རྟགས་ལ་མ་ལྟོས་པར་ཚུར་(༡༠༣བ)མཐོང་གིས་རྟོགས་པར་ནུས་པ་རྣམས་ཡིན་ཏེ།
རྩ་ཤེས་ཊིཀ་ཆེན་ལས། རང་བཞིན་མེད་པ་ཁྱད་གཞིར་གྲུབ་ནས་ཡོད་མེད་ཀྱི་དོན་
དང་ཐ་སྙད་གང་ལ་ཡང་དཔྱོད་པ་མེད་པས་རྟགས་ཀྱིས་འགྲུབ་པ་མིན་ཞིང་རྟགས་ལ་
མི་ལྟོས་པར་རང་བཞིན་མེད་པ་མེད་པར་འཛིན་པའི་སྒྲོ་འདོགས་གཅོད་པར་ཡང་ནུས་
པས་རང་བཞིན་མེད་པ་ཡོད་པ་ནི་མངོན་གྱུར་རོ། །ཞེས་གསུངས་པའི་ཕྱིར། ཁ་ཅིག །
ཚིག་གསལ་ལས། གལ་ཏེ་མཚན་གཞིའམ་རང་གི་མཚན་ཉིད་དམ་སྤྱིའི་མཚན་ཉིད་
ཀྱང་རུང་སྟེ། འཇིག་རྟེན་ན་ཡོད་ན་ནི་ཐམས་ཅད་མངོན་སུམ་དུ་དམིགས་པར་བྱ་བ་
ཡིན་པའི་ཕྱིར་ན། ལྐོག་ཏུ་མ་གྱུར་པ་ཡིན་ཏེ། དེའི་ཕྱིར་དེའི་ཡུལ་ཅན་གྱི་རྣམ་པར་
ཤེས་པ་དང་ལྷན་ཅིག་མངོན་སུམ་ཉིད་དུ་རྣམ་པར་བཞག་གོ །ཞེས་པ་འདིས། གཞི་
གྲུབ་ན། མངོན་སུམ་ཡིན་པའི་ཁྱབ་པ་བསྟན་ཟེར་ན་མི་འཐད་དེ། དེའི་མཇུག་ཐོགས་
ཏུ། ལྐོག་ཏུ་གྱུར་པའི་ཡུལ་ཅན། རྟགས་བསྒྲུབ་པར་བྱ་བ་ལས་མི་འཁྲུལ་བ་ལས་སྐྱེས་
པའི་ཤེས་པ་ནི་རྗེས་སུ་དཔག་པའོ། །ཞེས་བཤད་པའི་ཕྱིར་དང་། བློ་དེ་ལ་མངོན་གྱུར་
ཡིན་ན་མངོན་གྱུར་ཡིན་མི་དགོས་པའི་ཕྱིར། དཔེར་ན། སྟོང་ཉིད་དེ་ཐེག་ཆེན་མཐོང་
ལམ་བར་ཆད་མེད་ལམ་ལ་མངོན་གྱུར་ཡིན་ཀྱང་དེ་ལྐོག་གྱུར་ཡིན་པ་བཞིན་ནོ། ། །
ཁ་ཅིག །ཤེས་པ་ལ་ཚད་མས་ཁྱབ་ཟེར་ན། གཞན་དག་དེ་མ་ཁྱབ་ཀྱང་། རྟོག་
མེད་ལོག་ཤེས་རྣམས་ཚད་མ་མ་ཡིན་ནོ། །ཟེར་བ་རྣམས་མི་འཐད་དེ། ཊཱིཀ་ཆེན་ལས།
བདག་གཉིས་དང་། བདག་མེད་ (༡༠༤ན)གཉིས་དང་། གཟུགས་སོགས་རྟག་མི་རྟག་
-197-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སོགས་ལ་ཚད་མར་འགྲོ་མི་འགྲོའི་ཁྱད་པར་ཆེན་པོ་ཡོད་པས་བློ་ཚད་མ་དང་ཚད་མིན་
གྱི་རྣམ་པར་བཞག་པའང་འགྲུབ་བོ། །ཞེས་གསུངས་པའི་ཕྱིར། །
འ གཉིས་པ་རྗེས་དཔག་གི་མཚན་ཉིད་ནི། རང་གི་རྟེན་རྟགས་ཡང་དག་ལ་བརྟེན་
ནས་དངོས་སུ་སྐྱེས་ཤིང༌། རང་ལ་ལྐོག་ཏུ་གྱུར་པའི་གཞལ་བྱ་ལ་མི་བསླུ་བའི་རིག་
པའོ། །འདིའི་དབྱེ་བར་གྱུར་པའི་ལུང་གི་ཚད་མ་ནི། དཔྱད་གསུམ་གྱིས་དག་པའི་ལུང་
གི་རྟགས་ལས། སྦྱིན་པས་ལོངས་སྤྱོད་ཁྲིམས་ཀྱིས་བདེ། །ཞེས་པའི་ལུང་རང་གི་
བསྟན་བྱའི་དོན་ལ་མི་བསླུ་བར་རྟོགས་པའི་རྗེས་དཔག་ལྟ་བུ་ལ་བྱེད་ལ། ལུང་གི་ཚད་
མ་དང་ལུང་ཚད་མ་གཉིས་མི་འདྲ་སྟེ། ལུང་གི་ཚད་མ་ནི་སྔར་བཤད་པ་དེ་ཡིན་ལ།
ལུང་ཚད་མ་ནི་ཤེར་ཕྱིན་འབུམ་པ་ལྟ་བུ་ལ་བྱེད་དགོས་པའི་ཕྱིར། ཕྱི་མ་གྲུབ་སྟེ། ལུང་
ཚད་མ་དང་། སྐྱེས་བུ་ཚད་མ་སོགས་ཁས་ལེན་དགོས། དེ་དག་ཤེས་པར་ཁས་ལེན་མི་
རུང་བའི་ཕྱིར། ཕྱི་མ་དེར་ཐལ། རྗེ་ཡབ་སྲས་ཀྱི་ཚད་མའི་དབྱེ་བ་མཛད་པའི་ཚེ། ལུང་
གི་ཚད་མ་ཞེས་འབྱུང་གི། ལུང་ཚད་མ་ཞེས་པ་གང་དུ་ཡང་མ་བྱུང་བའི་ཕྱིར། དཔེ་ཉེར་
འཇལ་གྱི་ཚད་མ་ཡང་། རྟགས་ལ་མ་བརྟེན་པར་དཔེ་བཀོད་པ་ཙམ་ལས་དོན་རྟོགས་
པའི་བློ་ལ་མི་བྱེད་དེ། དེ་འདྲའི་ཚད་མ་ཡིན་ན། རང་གི་རྟེན་རྟགས་ཡང་དག་ལ་བརྟེན་
དགོས་པའི་ཕྱིར་ཏེ། ཚིག་གསལ་ལས། རྟགས་བསྒྲུབ་པར་བྱ་བ་ལ་མ་འཁྲུལ་བ་ལས་
སྐྱེས་པའི་ཤེས་པ་ནི་རྗེས་སུ་དཔག་པའོ། །ཞེས་གསུངས་པའི་ཕྱིར། །
རང་རིག་མེད་ཀྱང་དྲན་པ་སྐྱེ་བའི་ཚུལ། །
གསུམ་པ་རང་རིག་མེད་ཀྱང་དྲན་པ་སྐྱེ་ཚུལ་ནི། སྤྱོད་འཇུག་ལས་གསུངས་ཚུལ་
དང་། འཇུག་པ་ལས་གསུངས་ཚུལ་ལོ། །དང་པོ་ནི། སྤྱོད་འཇུག་ལས། གལ་ཏེ་རང་
རིག་ཡོད་མིན་ན། །རྣམ་ཤེས་དྲན་པ་ཇི་ལྟར་གྱུར། །ཞེས་གསུངས།
- 198 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁོ་ན་རེ། སྔོར་སྣང་དབང་ཤེས་(༡༠༤བ)དྲན་པར་རྣམ་ཤེས་སྐྱེ་བ་མི་འཐད་
པར་ཐལ། དེ་མྱོང་བྱེད་ཀྱི་རང་རིག་མེད་པའི་ཕྱིར། ཞེས་ཟེར། འདིའི་ལན་ལ་སྤྱོད་
འཇུག་ལས། གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་བཞིན་ནོ། །
ཞེས་གསུངས། འདིའི་དོན་ནི། ཁྱོད་ཀྱི་ཐལ་འགྱུར་དེ་ལ་ཁྱབ་པ་མེད་དེ། སྔོར་སྣང་དབང་
ཤེས་ཀྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་དེས། ཡུལ་སྔོན་པོ་དྲན་པ་ན་སྔོར་
སྣང་དབང་ཤེས་ཀྱང་དྲན་པར་འགྱུར་བའི་ཕྱིར། དཔེར་ན། དགུན་གྱི་དུས་སུ་བྱི་བས་
ལུས་ལ་རྨུགས་པ་ན་ལུས་ལ་བྱི་དུག་ཞུགས་ཀྱང་། དེའི་དུས་སུ་རྨུགས་པ་མྱོང་གི་དུག་
མ་མྱོང་ལ། ཕྱིས་འབྲུག་གི་སྒྲ་ཐོས་པ་ན། སྔར་རྨུགས་པའི་དུས་སུ་དུག་ཞུགས་འདུག་
སྙམ་དུ་དྲན་པ་སྐྱེ་བ་བཞིན་ནོ། ། དེ་
གཉིས་པ་འཇུག་པ་ལས་གསུངས་ཚུལ་ནི། ཁྱབ་པ་མེད་དེ། སྔོར་སྣང་དབང་ཤེས་
ཀྱི་རྗེས་སུ་སྐྱེས་པའི་སྔོན་པོ་དྲན་པའི་དྲན་ཤེས་དང་། སྔོར་སྣང་དབང་ཤེས་གཉིས་
རང་བཞིན་གྱིས་གཞན་མ་ཡིན་ཞིང་། ཡུལ་སྔོན་པོ་གཅིག་ལ་ཐུན་མོང་དུ་འཇུག་པའི་
ཕྱིར། དེ་ལྟར་ཡང་། གང་ཞིག་གང་གི་ཡུལ་མྱོང་གྱུར་དེ་ལས། །ཞེས་གསུངས། སྔོར་
སྣང་དབང་ཤེས་རྟོགས་བྱེད་ཀྱི་བློ་ཡོད་དེ། སྔོར་སྣང་དབང་ཤེས་དེ། སྔོར་སྣང་དབང་
ཤེས་རྟོགས་བྱེད་ཀྱི་བློ་ཡིན་པའི་ཕྱིར། དེ་རྟོགས་བྱེད་ཀྱི་བློ་དང༌། དེ་མྱོང་བྱེད་ཀྱི་བློ་
གཉིས་དོན་མི་གཅིག་སྟེ། སྔོར་སྣང་དབང་ཤེས་དེ་རང་ཉིད་རྟོགས་བྱེད་ཀྱི་བློ་ཡིན་
ཡང་། རང་མྱོང་བྱེད་མ་ཡིན་པའི་ཕྱིར། །
ཁ་ཅིག །སོ་སྐྱེའི་རྒྱུད་ལ་རགས་པའི་མི་རྟག་སོགས་བཅུ་དྲུག་མངོན་སུམ་དུ་རྟོགས་
པའི་རྣལ་འབྱོར་མངོན་སུམ་ཡོད་ཟེར་ན། དེ་མི་འཐད་པར་ཐལ། རགས་པའི་འགོག་
བདེན་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ། གང་ཟག་རང་(༡༠༥ན)
སྐྱ་ཐུབ་པའི་རྫས་ཡོད་དུ་འཛིན་པ་སྤངས་པའི་སྤངས་པ་མངོན་སུམ་དུ་རྟོགས་པའི་ཚུར་
- 199 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
མཐོང་མེད་པའི་ཕྱིར་ཏེ། དེ་མངོན་སུམ་དུ་རྟོགས་པའི་གང་ཟག་ཡིན་ན། དེ་རྒྱུད་ལ་
ལྡན་པའི་གང་ཟག་ཡིན་དགོས་པའི་ཕྱིར། ད་
ཁ་ཅིག །རྣལ་འབྱོར་མངོན་སུམ་རྒྱུད་ལྡན་གྱི་ཚུར་མཐོང་མེད་པར་ཐལ། ཕྲ་བའི་
མི་རྟག་པ་མངོན་སུམ་དུ་རྟོགས་པའི་ཚུར་མཐོང་མེད་པའི་ཕྱིར་ཏེ་། ཁྱབ་པ་འདུ་བྱེད་
ཀྱི་སྡུག་བསྔལ་གྱི་ཉེས་དམིགས་ཕྲ་མོ་མངོན་སུམ་དུ་རྟོགས་པའི་ཚུར་མཐོང་མེད་པའི་
ཕྱིར་ཏེ། བྱིས་པ་ལག་མཐིལ་འདྲ་བ་ཡིས། །འདུ་བྱེད་སྡུག་བསྔལ་སྤུ་མི་རྟོགས། །ཞེས་
བཤད་པའི་ཕྱིར། ཟེར་ན་མ་ཁྱབ་བོ། །
ཁ་ཅིག །མངོན་སུམ་གྱི་ཚད་མ་ཡིན་ན། རང་ཡུལ་མངོན་སུམ་དུ་རྟོགས་པས་
ཁྱབ་ཟེར་ན། གཟུགས་འཛིན་མངོན་སུམ་གྱིས་དྲངས་ནས་སྐྱེས་པའི་གཟུགས་དོན་མཐུན་
དུ་ངེས་པའི་ངེས་ཤེས་ཆོས་ཅན། དེར་ཐལ། དེའི་ཕྱིར་ཏེ། ཡིད་ཀྱི་མངོན་སུམ་ཚད་མ་
ཡིན་པའི་ཕྱིར་ཏེ། དཔྱད་ཤེས་ཡིན་པའི་ཕྱིར། འདོད་ན། དེས་གཟུགས་མངོན་སུམ་དུ་
རྟོགས་པར་ཐལ། འདོད་པའི་ཕྱིར། འདོད་ན། དེ་དང་གཟུགས་འཛིན་མངོན་སུམ་
གཉིས་རང་ཡུལ་འཛིན་ཚུལ་མཚུངས་པར་ཐལ་ལོ། །
ཁ་ཅིག །སྒྲ་མི་རྟག་རྟོགས་ཀྱི་རྗེས་དཔག་སྒྲ་མི་རྟག་པ་ལ་མ་འཁྲུལ་ཟེར་ན། དེ་
ཆོས་ཅན། དེ་ལ་འཁྲུལ་བར་ཐལ། དེ་ཁྱོད་ལ་རང་གིས་མཚན་ཉིད་ཀྱིས་གྲུབ་པར་སྣང་
བ་གང་ཞིག་དེ་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཁོ་ན་རེ། དེ་རང་གི་ཞེན་
ཡུལ་ལ་འཁྲུལ་བར་ཐལ། དེ་སྒྲ་མི་རྟག་པ་ལ་འཁྲུལ་བའི་ཕྱིར། འདོད་ན། ལོག་ཤེས་
སུ་ཐལ་ལོ། །ཁྱབ་སྟེ། རང་གི་ཞེན་ཡུལ་ལ་འཁྲུལ་བའི་བློ་དེ་ལོག་ཤེས་ཀྱི་མཚན་ཉིད་
ཡིན་ཟེར་ན་མ་གྲུབ་སྟེ། རང་དང་འཛིན་སྟངས་(༡༠༥བ)འགལ་བའི་ཚད་མ་ཡོད་པའི་
བློ། ལོག་ཤེས་ཀྱི་མཚན་ཉིད་ཡིན་པའི་ཕྱིར།
གཞན་ཡང་། གཞལ་བྱ་ལ་མངོན་ལྐོག་གཉིས་སུ་གྲངས་ངེས་པའི་རྟགས་ཀྱིས་
- 200 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཚད་མ་ལ་མངོན་རྗེས་གཉིས་སུ་གྲངས་ངེས་པར་སྒྲུབ་ནུས་པར་ཐལ། སྐབས་འདིར་
ཚད་མ་ལ་གྲངས་ངེས་འཐད་ཅིང་། གཞལ་བྱ་ལ་རང་སྤྱི་གཉིས་སུ་གྲངས་མ་ངེས་པའི་
ཕྱིར་ཏེ། རང་མཚན་མེད་པའི་ཕྱིར། འདོད་ན། རང་ཡུལ་ལ་མངོན་དུ་གྱུར་པའི་ཚུལ་
གྱིས་འཇུག་པའི་ཚད་མ་ཡིན་ན། མངོན་སུམ་གྱི་ཚད་མ་ཡིན་དགོས་པར་ཐལ་ལོ། །
འདོད་ན། སྒྲ་རྟག་འཛིན་རྟོག་པ་ཆོས་ཅན། དེར་ཐལ། དེའི་ཕྱིར་ཏེ། རང་ཡུལ་ལ་
མངོན་སུམ་གྱི་ཚད་མ་ཡིན་པའི་ཕྱིར་ཏེ། རང་གི་སྣང་བ་ལ་མངོན་སུམ་ཚད་མ་ཡིན་
པའི་ཕྱིར་ཏེ། གཉིས་སྣང་ཅན་གྱི་ཤེས་པ་ཡིན་པའི་ཕྱིར། །
དྲང་དོན་དུ་བསྒྲུབ་དགོས་ཀྱི་ལུང་ལ་དཔྱད་པ།
རྣམ་པ་དེ་ལྟའི་མདོ་སྡེ་གཞན་ཡང་ནི། །དྲང་དོན་ཉིད་དུ་ལུང་འདིས་གསལ་བར་
བྱ། །ཞེས་པའི་སྐབས་སུ་མཐའ་དཔྱད་པ་ལ་ཁ་ཅིག །སྐབས་འདིར་དྲང་དོན་དུ་སྒྲུབ་
དགོས་ཀྱི་ལུང་དེ་ལ་རྣམ་པ་ལྔ་ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་རྟག་བརྟན་
ཐེར་ཟུག་གི་བདེ་གཤེགས་སྙིང་པོ་ཡོད་པར་སྟོན་པའི་མདོ། ཕྱི་དོན་མེད་པར་སྟོན་པའི་
མདོ། ཀུན་གཞི་རྣམ་ཤེས་ཡོད་པར་སྟོན་པའི་མདོ། མཚན་ཉིད་གསུམ་ལ་བདེན་པར་
ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ། མཐར་ཐུག་ཐེག་པ་གསུམ་དུ་གྲུབ་པར་
སྟོན་པའི་མདོ་རྣམས་སུ་ཡོད་པའི་ཕྱིར། ཟེར་ན། ཤེས་བྱ་ཆོས་ཅན། སེམས་
ཅན་ཐམས་ཅད་ཀྱི་རྒྱུད་ལ་རྟག་བརྟན་ཐེར་ཟུག་གི་བདེ་གཤེགས་སྙིང་པོ་མེད་པར་ཐལ།
དམ་བཅའ་སྔ་མ་དེའི་ཕྱིར། འདོད་ན། དེ་ཡོད་པར་ཐལ། དེའི་རྒྱུད་ལ་དེ་རྟག་
བརྟན་ཐེར་ཟུག་ཡིན་པའི་ཕྱིར་ཏེ། དེའི་རྒྱུད་ལ་དེ་མི་འཇིག་པའི་ཆོས་ཡིན་པའི་ཕྱིར།
ཡང་སྟོང་(༡༠༦ན)ཐུན་ཆེན་མོ་ལས། སྐབས་འདིར་དྲང་དོན་དུ་སྒྲུབ་དགོས་ཀྱི་ལུང་ལྔ་
ཡོད་དེ། སེམས་ཅན་ཐམས་ཅད་ཀྱི་རྒྱུད་ལ་མཚན་དཔེ་གསལ་རྫོགས་ཀྱི་བདེན་གྲུབ་
- 201 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཀྱི་བདེ་གཤེགས་སྙིང་པོ་ཡོད་པར་སྟོན་པའི་མདོ། ཕྱི་དོན་མེད་པར་སྟོན་པའི་མདོ།
ཀུན་གཞི་རྣམ་ཤེས་ཡོད་པ་སྟོན་པའི་མདོ། མཚན་ཉིད་གསུམ་ལ་བདེན་པར་ཡོད་མེད་
ཀྱིས་ཁྱད་པར་ཕྱེ་ནས་སྟོན་པའི་མདོ་རྣམས་སུ་ཡོད་པའི་ཕྱིར། ཞེས་གསུངས། སེམས་
ཅན་ཐམས་ཅད་ཀྱི་རྒྱུད་ལ་དེ་འདྲ་བའི་བདེ་གཤེགས་སྙིང་པོ་ཡོད་པར་སྟོན་པའི་མདོ་
ཆོས་ཅན། ཁྱོད་སེམས་ཙམ་པས་ངེས་དོན་གྱི་མདོར་ཁས་ལེན་པར་ཐལ། ཁྱོད་སྐབས་
འདིར་དྲང་དོན་དུ་འགྲེལ་རྒྱུའི་མདོ་ཡིན་པའི་ཕྱིར། ཁྱབ་སྟེ། རང་འགྲེལ་ལས། དེའི་
ཕྱིར་རྣམ་པ་དེ་ལྟ་བུའི་མདོ་སྡེ་ནི་རྣམ་པར་ཤེས་པ་སྨྲ་བ་རྣམས་ཀྱིས་ངེས་པའི་དོན་ཉིད་
དུ་གང་ཁས་བླངས་པ་ཐམས་ཅད་ལུང་འདིས་དྲངས་པའི་དོན་ཉིད་དུ་མངོན་པར་གསལ་
བར་བྱས་ནས། ཞེས་གསུངས་པའི་ཕྱིར། རྟགས་ཁས། འདོད་ན། སེམས་ཙམ་པས།
སེམས་ཅན་ཐམས་ཅད་ཀྱི་རྒྱུད་ལ་དེ་འདྲ་བའི་བདེ་གཤེགས་སྙིང་པོ་ཡོད་པར་ཁས་
ལེན་པར་ཐལ། འདོད་པའི་ཕྱིར། །
བྱས་པ་ལ་ཁོ་ན་རེ། ཕྱི་རོལ་དོན་དུ་གྱུར་པའི། ལེན་པའི་རྣམ་པར་ཤེས་པ་ཟབ་
ཅིང་ཕྲ། །ཞེས་པའི་ལུང་ཆོས་ཅན། ཁྱོད་སེམས་ཙམ་པས་ངེས་དོན་གྱི་མདོར་ཁས་ལེན་
པར་ཐལ། ཁྱོད་སྐབས་འདིར་དྲང་དོན་དུ་འགྲེལ་དགོས་པའི་མདོ་ཡིན་པའི་ཕྱིར། ཁྱབ་
པ་ཁས། རྟགས་གྲུབ་སྟེ། མདོ་སྡེ་དགོངས་འགྲེལ་གྱི་མདོ་ཚིག་ཏུ་གྱུར་པའི་ཀུན་གཞི་
རྣམ་པར་ཤེས་པ་ཡོད་པར་སྟོན་པའི་མདོ་ཡིན་པའི་ཕྱིར། རྩ་བར་འདོད་ན་སླའོ། །མདོ་
སྡེ་དགོངས་འགྲེལ་གྱི་མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་པར་(༡༠༦བ)
ཕྱེ་ནས་དངོས་སུ་བསྟན་པར་ཐལ། མཚན་ཉིད་གསུམ་ལ་བདེན་པར་ཡོད་མེད་ཀྱི་ཁྱད་
པར་ཕྱེ་ནས་སྟོན་པའི་མདོ་དེ། སྐབས་འདིར་དྲང་དོན་དུ་བསྒྲུབ་དགོས་པའི་མདོ་ཡིན་
པའི་ཕྱིར། རྟགས་ཁས། འདོད་ན། མདོ་སྡེ་དགོངས་འགྲེལ་དེས་ཀུན་བརྟགས་བདེན་
མེད་དངོས་ཀྱི་བརྗོད་བྱའི་གཙོ་བོར་བྱེད་པར་ཐལ། འདོད་པའི་ཕྱིར། འདོད་ན། དེས་
-202 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དོན་དམ་བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པར་ཐལ། འདོད་པའི་ཕྱིར། །
རང་ལུགས་ནི། སྐབས་འདིར་དྲང་དོན་དུ་འགྲེལ་དགོས་པའི་མདོ་དེ་ལ་བཞི་ཡོད་
དེ། ཀུན་གཞི་རྣམ་ཤེས་ཡོད་པར་སྟོན་པའི་དགོངས་འགྲེལ་གྱི་མདོ། ཕྱི་དོན་མེད་པར་
སྟོན་པའི་དགོངས་འགྲེལ་གྱི་མདོ། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་
དགོངས་འགྲེལ་གྱི་མདོ། མཚན་ཉིད་གསུམ་ལ་སེམས་ཙམ་པའི་འདོད་པ་ལྟར་གྱི་
བདེན་པར་ཡོད་མེད་ཀྱི་ཁྱད་པར་ཕྱེ་ནས་སྟོན་པའི་དགོངས་འགྲེལ་གྱི་མདོ་རྣམས་སུ་
ཡོད་པའི་ཕྱིར། ཀུན་གཞི་ཡོད་པར་བསྟན་པའི་མདོ་ནི། ལེན་པའི་རྣམ་པར་ཤེས་པ་
ཟབ་ཅིང་ཕྲ། །ཞེས་སོགས་ཡིན་ནོ། །
དེ་དྲང་དོན་དུ་འགྲེལ་བྱེད་ནི། མཚན་དཔེ་གསལ་རྫོགས་ཀྱི་བདེ་གཤེགས་སྙིང་
པོ་སྟོན་པའི་དྲང་དོན་དུ་འགྲེལ་བྱེད་ཀྱི་མདོ་དེ་ཉིད་ཡིན་ནོ། །ཕྱི་དོན་མེད་པར་སྟོན་
པའི་མདོ་ནི། བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་གཟུགས་བརྙན་དེ་སེམས་
ལས་ཐ་དད་པ་ཞེས་བགྱིའམ་ཐ་དད་པ་མ་ལགས་ཞེས་བགྱི། བཅོམ་ལྡན་འདས་ཀྱིས་
བཀའ་སྩལ་པ། བྱམས་པ་ཐ་དད་པ་མ་ཡིན་ཞེས་བྱའོ། །ཞེས་སོགས་ཡིན་ལ། དེ་དྲང་
དོན་དུ་འགྲེལ་བྱེད་ནི། ཇི་ལྟར་ནད་པ་ན་བ་ལ། །སྨན་པས་སྨན་རྣམས་གཏོང་བ་
ལྟར། །ཞེས་སོགས་ཡིན་ནོ། །མཚན་ཉིད་གསུམ་ལ་སེམས་ཙམ་པས་འདོད་པ་ལྟར་
བདེན་པར་ (༡༠༧ན)ཡོད་མེད་ཀྱི་ཁྱད་པར་ཕྱེ་ནས་སྟོན་པའི་མདོ་ནི། ཆོས་རྣམས་ཀྱི་
མཚན་ཉིད་ངོ་བོ་ཉིད་མེད་པ་གང་ཞེ་ན། ཀུན་བརྟགས་པའི་མཚན་ཉིད་གང་ཡིན་
པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་བརྡས་རྣམ་པར་བཞག་པ་ཡིན་གྱི།
རང་གི་མཚན་ཉིད་ཀྱིས་རྣམ་པར་གནས་པས་ནི་མ་ཡིན་ནོ། །དེའི་ཕྱིར་དེ་ནི་མཚན་ཉིད་
ངོ་བོ་ཉིད་མེད་པ་ཞེས་བྱའོ། །ཞེས་སོགས་ཡིན་ལ། དེ་དྲང་དོན་དུ་འགྲེལ་བྱེད་ནི། བློ་
གྲོས་ཆེན་པོ་སྟོང་པ་ཉིད་དང་མི་སྐྱེས་པ་དང༌། ཞེས་སོགས་ཡིན་ནོ། །མཐར་ཐུག་ཐེག་
- 203 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པ་གསུམ་དུ་གྲུབ་པར་སྟོན་པའི་མདོ་ནི། ཞི་བ་བགྲོད་པ་གཅིག་པུ་བ་ནི། སངས་
རྒྱས་ཐམས་ཅད་བརྩོན་པ་དང་ལྡན་པར་གྱུར་ཀྱང་། བྱང་ཆུབ་ཀྱི་སྙིང་པོ་ལ་བཞག་སྟེ།
བླ་ན་མེད་པ་ཡང་དག་པར་རྫོགས་པའི་བྱང་ཆུབ་མངོན་པར་རྫོགས་པར་འཚང་མི་རྒྱ་
སྟེ། ཞེས་སོགས་ཡིན་ལ། དེ་དྲང་དོན་དུ་འགྲེལ་བྱེད་ནི། སྐབས་འདིར་དངོས་སུ་འདྲེན་
མི་དགོས་ཏེ། སློབ་དཔོན་ཀླུ་སྒྲུབ་ཀྱིས་མདོ་ཀུན་བཏུས་སུ་བསྒྲུབས་ཟིན་པའི་ཕྱིར།
སེམས་ཅན་ཐམས་ཅད་ཀྱི་རྒྱུད་ལ་མཚན་དཔེ་གསལ་རྫོགས་ཀྱི་བདེ་གཤེགས་སྙིང་
པོ་ཡོད་པར་སྟོན་པའི་མདོ་ནི། སོར་འཕྲེང་ཅན་གྱི་མདོ་ལས་དེ་ལྟར་བཤད་ཀྱང་།
གཙོ་བོ་སྟོང་གསུམ་དར་ཡུག་གི་མདོ་ཡིན་ནོ། ། །
དབུ་མ་བདག་འགོག །
ཉོན་མོངས་སྐྱོན་རྣམས་མ་ལུས་འཇིག་ཚོགས་ལ། །ཞེས་སོགས་ཀྱི་སྐབས་སུ་
མཁས་པ་ཁ་ཅིག །འཁོར་བའི་རྩ་བར་གྱུར་པའི་མ་རིག་པ་ལ་དབྱེ་ན་ལས་རྒྱུ་འབྲས་
ལ་རྨོངས་པའི་མ་རིག་པ་དང་། དེ་ཁོ་ན་ཉིད་ལ་རྨོངས་པའི་མ་རིག་པ་གཉིས། དང་པོ་
ནི། སྦྱིན་པ་གཏོང་བ་ལས་ལོངས་སྤྱོད་མི་འབྱུང་བ་སོགས་ལས་རྒྱུ་འབྲས་མེད་པར་
འཛིན་པའི་བློ་ལྟ་བུ། གཉིས་པ་ནི། རིག་པ་ཡེ་ཤེས་ཀྱི་འགལ་ཟླ་མི་ (༡༠༧བ)མཐུན་
ཕྱོགས་འཛིན་པའི་བློ་ལྟ་བུ། དེ་ལ་དབྱེ་ན། གང་ཟག་གི་བདག་འཛིན་དང་། ཆོས་ཀྱི་
བདག་འཛིན་གཉིས། དང་པོ་ལ། ཀུན་བརྟགས་དང་། ལྷན་སྐྱེས་གཉིས། དང་པོ་ནི།
རང་རྒྱུད་པ་མན་ཆད་ཀྱིས་འདོད་པའི་གང་ཟག་གི་བདག་འཛིན་ལ་བྱེད། གཉིས་པ་ནི།
གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། གཉིས་པ་ཆོས་ཀྱི་
བདག་འཛིན་ལ་ཡང་། ཀུན་བརྟགས་དང་། ལྷན་སྐྱེས་གཉིས། དང་པོ་ནི། སེམས་ཙམ་
- 204 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
པའི་འདོད་པའི་ཆོས་ཀྱི་བདག་འཛིན་ལ་བྱེད། གཉིས་པ་ནི། གཟུགས་སོགས་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུའོ། །དེས་ན་འཇིག་ལྟ་ཡིན་ལ། གང་
ཟག་གི་བདག་འཛིན་མ་ཡིན་པའི་མུ། གང་ཟག་གི་བདག་འཛིན་ཡིན་ལ། འཇིག་ལྟ་མ་
ཡིན་པའི་མུ། གཉིས་ཀ་ཡིན་པའི་མུ། གཉིས་ཀ་མ་ཡིན་པའི་མུ། དང་པོ་ནི། ང་ཡི་བར་
འཛིན་པའི་འཇིག་ལྟ་ལྟ་བུ། གཉིས་པ་ནི། གང་ཟག་གཞན་གྱི་ང་ལ་དམིགས་ནས་རང་
གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུའོ། །གསུམ་པ་ནི་རང་རྒྱུད་ཀྱི་ང་ཙམ་
ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུའོ། །ཞེས་གསུངས།
ལས་རྒྱུ་འབྲས་མེད་པར་འཛིན་པའི་བློ་ཆོས་ཅན། འཁོར་བའི་རྩ་བ་ཡིན་པར་ཐལ།
འཁོར་བའི་རྩ་བར་གྱུར་བའི་མ་རིག་པ་ཡིན་པའི་ཕྱིར། རྟགས་ཁས། འདོད་མི་ནུས་ཏེ།
བློ་ཀུན་བརྟགས་ཡིན་པའི་ཕྱིར། གཞན་ཡང་། དེ་ཆོས་ཅན། མ་རིག་པ་ཡིན་པར་ཐལ།
འཁོར་བའི་རྩ་བར་གྱུར་བའི་མ་རིག་པ་ཡིན་པའི་ཕྱིར། རྟགས་ཁས། (༡༠༨ན)འདོད་
ན། རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་ཡིན་པར་ཐལ། འདོད་པའི་ཕྱིར།
འདོད་ན། བདེན་འཛིན་ཡིན་པར་ཐལ། བདེན་མེད་རྟོགས་པའི་ རིག་པ་ཡེ་ཤེས་ཀྱི་
འགལ་ཟླ་མི་མཐུན་ཕྱོགས་ཡིན་པའི་ཕྱིར། འདོད་ན་ཁྱོད་ཀྱི་ཞེན་ཡུལ་མེད་པར་རྟོགས་
ན། བདེན་མེད་རྟོགས་དགོས་པར་ཐལ་ལོ། །
གཞན་ཡང་། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་
མེད་པར་ཐལ། རང་རྒྱུད་པས་འདོད་པའི་གང་ཟག་གི་བདག་འཛིན་རྣམས། གང་ཟག་
གི་བདག་འཛིན་ཀུན་བརྟགས་ཡིན་པའི་ཕྱིར། རྟགས་ཁས། འདོད་ན། དེ་ཡོད་
པར་ཐལ། ཊཱིཀ་ཆེན་ལས། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པ་ནི། གྲུབ་
མཐས་བློ་མ་བསྒྱུར་བའི་གང་ཟག་གི་རྒྱུད་ལ་ཡོད་ལ། གང་ཟག་ཕུང་པོ་དང་མཚན་
ཉིད་མི་མཐུན་པའི་གཞན་དུ་འཛིན་པ་ནི། གྲུབ་མཐས་བློ་མ་བསྒྱུར་བའི་གང་ཟག་གི་
- 205 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽ །
རྒྱུད་ལ་མེད་ལ། ཞེས་གསུངས་པའི་ཕྱིར། ། ས་
གཞན་ཡང་། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་
ཡོད་པར་ཐལ། ས་བཞི་པའི་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་བའི་གང་
ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ཡོད་པའི་ཕྱིར་ཏེ། རང་དུ་ལྟ་བ་དང་
འབྲེལ་ཡོངས་སུ་ཟད། །ཅེས་དང༌། ཊཱིཀ་ཆེན་ལས། མདོ་ལས་ཀྱང་འཇིག་ལྟ་ལྷན་སྐྱེས་
ཡོད་པར་བསྟན་ཏེ། ཞེས་གསུངས་པའི་ཕྱིར། གཞན་ཡང་། གང་ཟག་རྟག་གཅིག་རང་
དབང་ཅན་དུ་འཛིན་པའི་བློ་ཆོས་ཅན། གང་ཟག་གི་བདག་འཛིན་ཡིན་པར་ཐལ།
(༡༠༨བ)གང་ཟག་གི་བདག་འཛིན་ཀུན་བརྟགས་ཡིན་པའི་ཕྱིར། ཁྱབ་པ་ཁས། རྟགས་
དེར་ཐལ། གང་ཟག་གི་བདག་འཛིན་ཀུན་བརྟགས་ཡོད་པའི་ཕྱིར། འདོད་ན། དེ་ཆོས་
ཅན། བདག་འཛིན་ཡིན་པར་ཐལ་ལོ། །འདོད་ན། གང་ཟག་རྟག་གཅིག་རང་དབང་
ཅན་གྱིས་སྟོང་པའི་སྟོང་ཉིད་དོན་དམ་བདེན་པ་ཡིན་པར་ཐལ་ལོ། །གཞན་ཡང་། མུ་
བཞི་རྩི་ཚུལ་དེ་མི་འཐད་དེ། ཤེས་བྱ་ཆོས་ཅན། ང་ཡི་བར་འཛིན་པའི་འཇིག་ལྟ་དེ་
བདག་འཛིན་ཕུང་གསུམ་པ་ཡིན་པར་ཐལ། དེ་བདག་འཛིན་ཡིན། གང་ཟག་གི་བདག་
འཛིན་ཡང་མ་ཡིན། ཆོས་ཀྱི་བདག་འཛིན་ཡང་མ་ཡིན་པའི་ཕྱིར། རྟགས་ཁས། འདོད་
ན། བདག་འཛིན་དེ་ལ་གང་ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་སུ་
གྲངས་མ་ངེས་པར་ཐལ་ལོ། །འདོད་ན། བདག་མེད་ཕྲ་མོ་དེ་ལ་གང་ཟག་གི་བདག་
མེད་ཕྲ་མོ་དང་། ཆོས་ཀྱི་བདག་མེད་ཕྲ་མོ་གཉིས་སུ་གྲངས་མ་ངེས་པར་ཐལ་ལོ། །
བྱས་པ་ལ་ཁོ་ན་རེ། རང་གི་དམིགས་ཡུལ་དུ་གྱུར་པའི་གང་ཟག་ལ་དམིགས་ནས་རང་
གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་ན། གང་ཟག་གི་བདག་འཛིན་ཡིན་
དགོས་པར་ཐལ། ང་ཡི་བར་འཛིན་པའི་འཇིག་ལྟ་གང་ཟག་གི་བདག་འཛིན་ཡིན་པའི་
ཕྱིར། རྟགས་ཁས། འདོད་ན། ངའི་མིག་སྣ་སོགས་ ལ་ དམིགས་ནས་ རང་ གི་མཚན་
- 206 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཉིད་ཀྱིས་གྲུབ་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ།
དེས་གང་ཟག་ལ་དམིགས་པའི་ཕྱིར་ཏེ། དེས་ང་ལ་དམིགས་པའི་ཕྱིར་ཏེ། ང་ཡི་བར་
འཛིན་པའི་འཇིག་ལྟས་ང་ལ་དམིགས་པའི་ཕྱིར། ཞེ་ན། འདིར་མ་ཁྱབ་པའམ་དཔྱད་
དགོས་སོ། །དེས་ན་ང་ཡི་བར་འཛིན་པའི་འཇིག་ལྟ་གང་ཟག་གི་བདག་འཛིན་ཡིན་
པར་ཐལ། དེའི་དམིགས་ཡུལ་དུ་གྱུར་པའི་གང་ཟག་ཡོད། (༡༠༩ན)དེའི་དམིགས་
ཡུལ་དུ་གྱུར་པའི་ཆོས་དང་གང་ཟག་གཉིས་སུ་ཕྱེ་བའི་ཆོས་མེད་པའི་ཕྱིར། ཞེས་པའི་
སྐྱོན་ཡང་མེད་དོ། །རྟགས་ཟུར་དང་པོ་གྲུབ་སྟེ། དེས་གང་ཟག་ལ་དམིགས་པའི་ཕྱིར་
ཏེ། ང་ལ་དམིགས་པའི་ཕྱིར། ཁོ་ན་རེ། དེའི་དམིགས་ཡུལ་དུ་གྱུར་པའི་ཆོས་དང་གང་
ཟག་གཉིས་སུ་ཕྱེ་བའི་ཆོས་ཡོད་པར་ཐལ། ང་ཡི་བ་དེ་ཆོས་དང་གང་ཟག་གཉིས་སུ་ཕྱེ་
བའི་ཆོས་ཡིན་པའི་ཕྱིར། དེར་ཐལ། གཞི་གྲུབ་གང་ཞིག །གང་ཟག་མ་ཡིན་པའི་ཕྱིར།
ཟེར་ན། འོ་ན། ང་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་
དེ། ཆོས་ཀྱི་བདག་འཛིན་ཡིན་པར་ཐལ། ང་ཡི་བའི་རང་ལྡོག་ལ་དམིགས་ནས་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་དེ། ཆོས་ཀྱི་བདག་འཛིན་ཡིན་པའི་ཕྱིར་ཏེ།
དེར་ཐལ། ང་ཡི་བའི་རང་ལྡོག་ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་པའི་
ཕྱིར་ཏེ། གཞི་གྲུབ་ཡིན། གང་ཟག་མ་ཡིན་པའི་ཕྱིར། ཁྱབ་པ་ཁས། གཞན་ཡང་། ང་
ཡི་བར་འཛིན་པའི་འཇིག་ལྟ་ཆོས་ཅན། ཆོས་ཀྱི་བདག་འཛིན་ཡིན་པར་ཐལ། རང་གི་
དམིགས་ཡུལ་དུ་གྱུར་པའི་ཆོས་དང༌། གང་ཟག་གཉིས་སུ་ཕྱེ་བའི་ཆོས་ལ་དམིགས་
ནས་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཡིན་པའི་ཕྱིར་ཏེ། ང་ཡི་བ་ཆོས་དང་
གང་ཟག་གཉིས་སུ་ཕྱེ་བའི་ཆོས་ཡིན་པའི་ཕྱིར། འདོད་མི་ནུས་ཏེ། འཇིག་ལྟ་ཡིན་པའི་
ཕྱིར་རོ། །ཁོ་ན་རེ། ཊཱིཀ་ཆེན་ལས། དང་པོར་ང་ཞེས་པའི་འཐད་དུ་རང་འཛིན་པའི་
འཇིག་ལྟའི་དམིགས་ཡུལ་ལས་གཞན་པ་སྟེ། དེ་མ་ཡིན་པའི་ཞེས་བཤད་པ་མི་འཐད་
- 207 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པར་ཐལ། ངར་འཛིན་པའི་འཇིག་ལྟའི་དམིགས་ཡུལ་དང་། ང་ཡི་བར་འཛིན་པའི་
འཇིག་ལྟའི་དམིགས་ཡུལ་མི་འགལ་བའི་ཕྱིར། ཟེར་ན་མ་ཁྱབ་བོ། །
གཞན་ཡང་། དོགས་པའི་(༡༠༩བ) གནས་ནི། གང་ཟག་གི་བདག་འཛིན་ལྷན་
སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་པ་ཡིན་ན། གང་ཟག་ཡིན་དགོས་
པར་ཐལ། ཆོས་ཀྱི་བདག་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་
པ་ཡིན་ན། ཆོས་དང་གང་ཟག་གཉིས་སུ་ཕྱེ་བའི་ཆོས་ཡིན་དགོས་པའི་ཕྱིར། འདོད་ན།
ང་ཡི་བ་ཆོས་ཅན། དེར་ཐལ། དེའི་ཕྱིར་ཏེ། ང་ཡི་བ་འཛིན་པའི་འཇིག་ལྟ་གང་ཟག་གི་
བདག་འཛིན་ཡིན་པའི་ ཕྱིར། རྟགས་ཁས། གཞན་ཡང་། ངར་འཛིན་ལྷན་སྐྱེས་དང་།
ང་ཡི་བར་འཛིན་པའི་འཇིག་ལྟ་མི་འགལ་བར་ཐལ། གང་ཟག་གི་བདག་འཛིན་ལྷན་
སྐྱེས་དང་། བདག་གི་བར་འཛིན་པའི་འཇིག་ལྟ་མི་འགལ་བའི་ཕྱིར། ཞེ་ན་མ་ཁྱབ་སྟེ།
ང་ཡིན་ན། ངར་འཛིན་ལྷན་སྐྱེས་ཀྱི་དམིགས་པ་ཡིན་དགོས་པར་ཐལ། གང་ཟག་ཡིན་
ན། གང་ཟག་གི་བདག་འཛིན་ལྷན་སྐྱེས་ཀྱི་དམིགས་པ་ཡིན་དགོས་པའི་ཕྱིར། ཁྱབ་པ་
ཁས། རྟགས་སླ། འདོད་ན། སངས་རྒྱས་འཕགས་པའི་རྒྱུད་ཀྱི་ང་ཆོས་ཅན། དེར་ཐལ།
དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་ལ་ངར་འཛིན་ལྷན་སྐྱེས་ཡོད་
པར་ཐལ་ལོ། །
གཞན་ཡང་། ང་ཡི་བར་འཛིན་པའི་འཇིག་ལྟ། བདག་འཛིན་ཕུང་གསུམ་པ་ཡིན་
པར་ཐལ། ང་ཡི་བ་ཆོས་དང་གང་ཟག་གཉིས་སུ་ཕྱེ་བའི་ཆོས་ཀྱང་མ་ཡིན། གང་ཟག་
ཀྱང་མ་ཡིན་པའི་གཞལ་བྱ་ཕུང་སུམ་པ་ཡིན་པའི་ཕྱིར། ཞེས་ཟེར། འཇིག་ལྟ་ཡིན་ན།
གང་ཟག་གི་བདག་འཛིན་ཡིན་པས་ཁྱབ་ཅེས་པ་ལ་ཁ་ཅིག །གང་ཟག་རང་སྐྱ་ཐུབ་
པའི་རྫས་ཡོད་དུ་འཛིན་པའི་འཇིག་ལྟ་ཆོས་ཅན། དེར་ཐལ། དེའི་ཕྱིར། དེར་ཐལ།
གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་འཇིག་ལྟ་ཡོད་པའི་ཕྱིར་ཏེ། ཊིཀ་
- 208 -



འ
ཕྱི
དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆེན་ལས། མདོ་ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ཏེ། ཞེས་གསུངས་པའི་
ཕྱིར། འདོད་ན། (༡༡༠ན)བདག་འཛིན་ཡིན་པར་ཐལ་ལོ། །འདོད་ན། གང་ཟག་རང་
སྐྱ་ཐུབ་པའི་རྫས་ཡོད་ཀྱིས་སྟོང་པ་དོན་དམ་བདེན་པ་ཡིན་པར་ཐལ་ལོ། །ཤེས་བྱ་
ཆོས་ཅན། ཉོན་མོངས་ཅན་མ་ཡིན་པའི་མ་རིག་པ་མ་རིག་པ་ཡིན་པར་ཐལ། དེ་ཡོད་
པའི་ཕྱིར། ཁྱབ་པ་ཁས། འདོད་ན། ཤེས་སྒྲིབ་དང་ཤེས་པའི་གཞི་མཐུན་ཡོད་
པར་ཐལ་ལོ། །
མཁས་པ་ཁ་ཅིག །གང་ཟག་གི་བདག་འཛིན་ལྷན་སྐྱེས་ཡིན་ན། འཇིག་ལྟ་ཡིན་
པས་ཁྱབ་གསུངས། མཆོད་སྦྱིན་གྱི་རྒྱུད་ཀྱི་ལྷས་སྦྱིན་གྱི་ང་ལ་དམིགས་ནས་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་ཆོས་ཅན། དེར་ཐལ། དེའི་ཕྱིར། འདོད་ན།
རང་རྒྱུད་ཀྱི་ང་དང་ང་ཡི་བ་གང་རུང་ལ་དམིགས་ནས་རང་གི་མཚན་ཉིད་ཀྱིས་གྲུབ་
པར་འཛིན་པའི་བློ་ཡིན་པར་ཐལ། འཇིག་ལྟ་ཡིན་པའི་ཕྱིར། འདོད་ན་སླའོ། །
ཁ་ཅིག །ངར་འཛིན་ལྷན་སྐྱེས་ཡིན་ན། འཇིག་ལྟ་ཡིན་པས་ཁྱབ་ཟེར་ན། ངར་
འཛིན་པའི་འཇིག་ལྟ་དང་མཚུངས་ལྡན་གྱི་གཙོ་བོ་སེམས་ཆོས་ཅན། དེར་ཐལ། དེའི་
ཕྱིར། ཁྱབ་པ་ཁས། རྟགས་ཆོས་ཅན་གྱིས་གྲུབ། འདོད་ན། དེ་ཆོས་ཅན། ཤེས་རབ་
ཉོན་མོངས་ཅན་ཡིན་པར་ཐལ། འདོད་པའི་ཕྱིར། ཁྱབ་སྟེ། འཇུག་འགྲེལ་ལས། དེ་ལ་
འཇིག་ཚོགས་ལ་ལྟ་བ་ནི། ང་དང་ངའི་རྣམ་པ་དེ་ལྟ་བུའི་རྣམ་པར་ཞུགས་པའི་ཤེས་
རབ་ཉོན་མོངས་ཅན་ནོ། །ཞེས་གསུངས་པའི་ཕྱིར། འདོད་ན། སེམས་བྱུང་དུ་ཐལ་ལོ།
ཁ་ཅིག །གང་ཟག་རྟག་གཅིག་རང་དབང་ཅན་དུ་འཛིན་པའི་བློ། གང་ཟག་གི་
བདག་འཛིན་ཀུན་བརྟགས་ཡིན་ཟེར་ན། བདག་མེད་རྟོགས་ཚེ་རྟག་པའི་བདག་སྤོང་
ཞིང་། །ཞེས་བཤད་པ་མི་འཐད་པར་ཐལ། དེ་གང་ཟག་གི་བདག་འཛིན་ཀུན་བརྟགས་
ཡིན་པའི་ཕྱིར། རྟགས་ཁས། གང་ཟག་གི་བདག་(༡༡༠བ)འཛིན་ཡིན་པར་ཐལ། དེ་
- 209 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཀུན་བརྟགས་ཡིན་ པའི་ ཕྱིར། ཁྱབ་སྟེ། བདག་འཛིན་ཀུན་བརྟགས་ཡིན་ན། བདག་
འཛིན་ཡིན་དགོས་པའི་ཕྱིར། །
གཞན་ཡང་། གང་ཟག་གི་བདག་འཛིན་དེ་ལ་ཀུན་བརྟགས་དང་ལྷན་སྐྱེས་གཉིས་
སུ་འབྱེད་མི་རིགས་པར་ཐལ། གང་ཟག་གི་བདག་འཛིན་ཀུན་བརྟགས་ཡིན་ན། གང་
ཟག་བདག་འཛིན་ཡིན་པས་མ་ཁྱབ་པའི་ཕྱིར། རྟགས་ཁས། །
གཞན་ཡང་། དེ་ཆོས་ཅན། རྒྱུ་མཚན་ལྟར་སྣང་ལ་བརྟེན་ནས་གང་ཟག་རང་གི་
མཚན་ཉིད་གྱིས་གྲུབ་པར་འཛིན་པའི་བློ་ཡིན་པར་ཐལ། གང་ཟག་གི་བདག་འཛིན་
ཀུན་བརྟགས་ཡིན་པའི་ཕྱིར། ཁྱབ་སྟེ། གང་ཟག་གི་བདག་འཛིན་ལྷན་སྐྱེས་ཡིན་ན།
རྒྱུ་མཚན་ལྟར་སྣང་ལ་མི་ལྟོས་པར་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་
པའི་བློ་ཡིན་དགོས་པའི་ཕྱིར། །
གཞན་ཡང་། གང་ཟག་རང་སྐྱ་ཐུབ་པའི་རྫས་ཡོད་དུ་འཛིན་པའི་བློ་ལྷན་སྐྱེས་
གང་ཟག་གི་བདག་འཛིན་ཡིན་པར་ཐལ། གང་ཟག་རྟག་གཅིག་རང་དབང་ཅན་དུ་
འཛིན་པའི་བློ་གང་ཟག་གི་བདག་འཛིན་ཀུན་བརྟགས་ཡིན་པའི་ཕྱིར། རྟགས་ཁས།
འདོད་ན། དེ་བདག་འཛིན་ཡིན་པར་ཐལ། སྟོང་ཐུན་ཆེན་མོ་ལས། གཟུགས་སོགས་
རང་བཞིན་གྱིས་གྲུབ་པར་འཛིན་པའི་བློ་ལ། ཀུན་བརྟགས་དང་ལྷན་སྐྱེས་གཉིས་སུ་ཕྱེ་
བའི་ཀུན་བརྟགས་ཀྱི་ཞེན་ཡུལ་བཀག་པའི་སྟོང་ཉིད་རྟོགས་ཟིན་གོམས་པས་འཁོར་བ་
ལས་གྲོལ་མི་ནུས། ཞེས་གསུངས། དེ་འདྲ་བའི་བློ་ཀུན་བརྟགས་ཆོས་ཅན། ཁྱོད་ཀྱི་
ཞེན་ཡུལ་བཀག་པའི་སྟོང་ཉིད་རྟོགས་ཟིན་གོམས་པར་བྱས་པས་འཁོར་བ་ལས་གྲོལ་
བར་ཐལ། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པའི་ཕྱིར་ཏེ། ཁྱོད་བདེན་
འཛིན་ཡིན་པའི་ཕྱིར། །
ཁ་ཅིག །ངའོ་སྙམ་དུ་འཛིན་པའི་བློ་ངར་འཛིན་ལྷན་སྐྱེས་(༡༡༡ན)ཡིན་ཟེར་ན།
- 210 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཤེས་བྱ་ཆོས་ཅན། གང་ཟག་གོ་སྙམ་དུ་འཛིན་པའི་བློ་གང་ཟག་གི་བདག་འཛིན་ལྷན་
སྐྱེས་ཡིན་པར་ཐལ། དམ་བཅའ་དེའི་ཕྱིར། འདོད་ན། སངས་རྒྱས་འཕགས་པའི་རྒྱུད་
ལ་གང་ཟག་གི་བདག་འཛིན་ལྷན་སྐྱེས་ཡོད་པར་ཐལ། འདོད་པའི་ཕྱིར། གཞན་ཡང་།
དེ་བཞིན་གཤེགས་པ་མྱ་ངན་ལས་མ་འདས་པའི་སྐབས་སུ། དགེ་སློང་གིས་དེ་བཞིན་
གཤེགས་པའི་དཀོར་བརྐུས་པ་ལ་ཕམ་པ་མི་འབྱུང་བར་ཐལ། དེ་བཞིན་གཤེགས་པ་
ལ་ངའི་ཆོས་གོས་སྙམ་དུ་འཛིན་པའི་བློ་མེད་པའི་ཕྱིར། འདོད་ན། དེ་མྱ་ངན་ལས་མ་
འདས་པའི་སྐབས་སུ། དེའི་དཀོར་བརྐུས་པས་ཕམ་པ་འབྱུང་ལ། མྱ་ངན་ལས་འདས་
ནས། དེའི་དཀོར་བརྐུས་པ་ལ་སྦོམ་པོ་འབྱུང་བ་རྒྱ་ཆེར་འགྲེལ་པ་ལས་གསུངས་པ་མི་
འཐད་པར་ཐལ་ལོ། །
བྱས་པ་ལ་ཁོ་ན་རེ། ངའོ་སྙམ་དུ་འཛིན་པའི་བློ་ངར་འཛིན་ལྷན་སྐྱེས་ཡིན་པར་ཐལ།
ང་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ཕྱིར་ཏེ། ང་ངར་འཛིན་རྟོག་
པ་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ཕྱིར། ཟེར་ན་མ་ཁྱབ་སྟེ། བདེན་པ་
ཆོས་ཅན། བདེན་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པར་ཐལ། བདེན་
འཛིན་རྟོག་པ་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ ཕྱིར། ཁྱབ་པ་ཁས། མ་
གྲུབ་ན། བདེན་པ་ཆོས་ཅན། ཁྱོད་ཁྱོད་འཛིན་རྟོག་པ་ལྷན་སྐྱེས་ཀྱི་འཛིན་སྟངས་ཀྱི་
ཡུལ་ཡིན་པར་ཐལ། ཁྱོད་བདག་མེད་ཡིན་པའི་ཕྱིར། ད་
ཁ་ཅིག །ཆོས་ཀྱི་བདག་འཛིན་འཁོར་བའི་རྩ་བ་མ་ཡིན་ཟེར་ན། རིན་ཆེན་འཕྲེང་
བ་ལས། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །ཅེས་
སོགས་བཤད་པ་མི་འཐད་པར་ཐལ། ཆོས་ཀྱི་བདག་འཛིན་འཁོར་བའི་རྩ་བ་མ་ཡིན་
པའི་ཕྱིར། ཁོ་ན་རེ། འཁོར་བའི་རྩ་བ་དེ་ལ་(༡༡༡༠)འཛིན་སྟངས་མི་མཐུན་པ་གཉིས་
ཡོད་པར་ཐལ། གང་ཟག་གི་བདག་འཛིན་དང་། ཆོས་ཀྱི་བདག་འཛིན་གཉིས་ཀ་
- 211-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
འཁོར་བའི་རྩ་བ་ཡིན་པའི་ཕྱིར། ཟེར་ན་སྐྱོན་མེད་དེ། བདག་འཛིན་གཉིས་འཛིན་
སྟངས་རིགས་གཅིག་ཡིན་པའི་ཕྱིར། དེ་ལྟར་ཡང་ཊིཀ་ཆེན་ལས་གསུངས་པའི་ཕྱིར།
བྱས་པ་ལ་ཁོ་ན་རེ། བུམ་པ་ཡོད་པར་འཛིན་པའི་བློ་དང་། ཀ་བ་ཡོད་པར་འཛིན་པའི་
བློ་གཉིས་ འཛིན་སྟངས་ རིགས་ གཅིག་ ཡིན་པར་ཐལ། བདག་འཛིན་གཉིས་ འཛིན་
སྟངས་རིགས་གཅིག་ཡིན་པའི་ཕྱིར། ཟེར་ན་མ་ཁྱབ། འདོད་ན། བུམ་འཛིན་རྟོག་པ་
དང༌། ཀ་འཛིན་རྟོག་པ་གཉིས་འཛིན་སྟངས་ རིགས་གཅིག་ཡིན་པར་ཐལ་ལོ་ཟེར།
ཡང་ཁ་ཅིག །བདག་འཛིན་གཉིས་རིགས་གཅིག་པར་བསྟན་པའི་ཤུགས་ལ། རང་
བཞིན་གྱིས་སྐྱེས་པ་མེད་པ་དོན་དམ་བདེན་པ་མ་ཡིན་པར་བསྟན་ཏེ། དེ་དོན་དམ་
བདེན་པ་ཡིན་ན། རང་བཞིན་གྱིས་སྐྱེས་པ་ཡོད་པར་འཛིན་པའི་བློ་བདག་འཛིན་ཡིན་
པར་ཐལ། དམ་བཅའ་འཐད་པའི་ཕྱིར། འདོད་ན། དེ་མ་ཡིན་པར་ཐལ། བདག་
འཛིན་ལྷན་སྐྱེས་ཀྱི་འཛིན་སྟངས་ཀྱི་ཚུལ་དེ་ལ། རང་བཞིན་གྱིས་སྐྱེས་པ་ཡོད་པར་
འཛིན་པའི་འཛིན་ཚུལ་མེད་པའི་ཕྱིར་ཏེ། ནམ་མཁའ་བདེན་གྲུབ་ཏུ་འཛིན་པའི་བདག་
འཛིན་ལ། རང་བཞིན་གྱིས་སྐྱེས་པ་ཡོད་པར་འཛིན་པའི་འཛིན་ཚུལ་མེད་པ་གང་
ཞིག །བདག་འཛིན་ལྷན་སྐྱེས་ཐམས་ཅད་འཛིན་སྟངས་རིགས་གཅིག་པའི་ཕྱིར། རྟགས་
དང་པོ་གྲུབ་སྟེ། ནམ་མཁའ་རང་བཞིན་གྱིས་སྐྱེས་པ་མེད་པ་དོན་དམ་བདེན་པ་མ་
ཡིན་པའི་ཕྱིར་ཏེ། དེ་རང་བཞིན་གྱིས་སྐྱེས་པ་མེད་པ་མདོ་སྡེ་པས་རྟོགས་པའི་ཕྱིར། །
ཟེར་ན། ཤེས་བྱ་ཆོས་ཅན། གཟུགས་འཛིན་མིག་ཤེས་ལོངས་སྤྱོད་བྱེད་དུ་བདེན་པར་
འཛིན་པའི་བློ་བདག་འཛིན་ཡིན་པར་ཐལ། དེ་ལོངས་སྤྱོད་བྱེད་དུ་ (༡༡༢ན)བདེན་
པར་མེད་པ་དོན་དམ་བདེན་པ་ཡིན་པའི་ཕྱིར། དེར་ཐལ། དེ་ལོངས་སྤྱོད་བྱེད་དུ་བདེན་
པར་འཛིན་པའི་བདེན་འཛིན་གྱི་ཞེན་ཡུལ་མེད་པ་དོན་དམ་བདེན་པ་ཡིན་པའི་ཕྱིར།
མ་གྲུབ་ན། དེ་ཆོས་ཅན། ཁྱོད་ཀྱི་ཞེན་ཡུལ་མེད་པ་དོན་དམ་བདེན་པ་ཡིན་པར་ཐལ།
- 212 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁྱོད་བདག་འཛིན་ཡིན་པའི་ཕྱིར། རྩ་བར་འདོད་ན། དེ་བདག་འཛིན་ལྷན་སྐྱེས་མ་ཡིན་
པར་ཐལ། བདག་འཛིན་ལྷན་སྐྱེས་ཀྱི་འཛིན་ཚུལ་དེ་ལ། ལོངས་སྤྱོད་བྱེད་དུ་བདེན་
པར་འཛིན་པའི་འཛིན་ཚུལ་མེད་པའི་ཕྱིར། དེར་ཐལ། བུམ་པ་བདེན་གྲུབ་ཏུ་འཛིན་
པའི་བློ་དེ་ལ། ལོངས་སྤྱོད་བྱེད་དུ་བདེན་པར་འཛིན་པའི་འཛིན་ཚུལ་མེད་པ་གང་
ཞིག །བདག་འཛིན་ལྷན་སྐྱེས་ཐམས་ཅད་འཛིན་སྟངས་རིགས་གཅིག་ཡིན་པའི་ཕྱིར།
འཁོར་གསུམ། །
ཁོ་ན་རེ། རང་བཞིན་གྱིས་སྐྱེས་པ་མེད་པ་ཆོས་ཅན། ཁྱོད་དོན་དམ་བདེན་པ་མ་
ཡིན་པར་ཐལ། ཁྱོད་ཉི་ཚེ་བའི་སྟོང་ཉིད་ཡིན་པའི་ཕྱིར་ཏེ། འདུས་མ་བྱས་ཀྱི་ནམ་
མཁའི་སྟེང་དུ། དོན་དམ་བདེན་པ་མ་ཡིན་པའི་ཕྱིར། ཞེ་ན། ལོངས་སྤྱོད་བྱེད་དུ་བདེན་
པར་མེད་པ་ཆོས་ཅན། དོན་དམ་བདེན་པ་མ་ཡིན་པར་ཐལ། ཉི་ཚེ་བའི་སྟོང་ཉིད་ཡིན་
པའི་ཕྱིར། དེར་ཐལ། དེ་བུམ་པའི་སྟེང་དུ་དོན་དམ་བདེན་པ་མ་ཡིན་པའི་ཕྱིར། བུམ་
པ་ལོངས་སྤྱོད་བྱེད་དུ་བདེན་པར་མེད་པ་དོན་དམ་བདེན་པ་མ་ཡིན་པའི་ཕྱིར། རིམ་པ་
བཞིན་ཁས་བླངས་སོ། །
ཁ་ཅིག །གང་ཟག་བདེན་པར་འཛིན་པའི་བློ་ཆོས་ཀྱི་བདག་འཛིན་དང་། གང་
ཟག་རྟག་གཅིག་རང་དབང་ཅན་དུ་འཛིན་པའི་བློ། གང་ཟག་གི་བདག་འཛིན་ཡིན་
གསུངས། ཤེས་བྱ་ཆོས་ཅན། ཆོས་དེ་ལ་བདེན་འཛིན་ཡིན་ན། ཆོས་དེ་ལ་བདག་
འཛིན་ཡིན་དགོས་པར་ཐལ། བདག་འཛིན་ཡིན་ན། གང་ཟག་གི་བདག་འཛིན་ཡིན་
དགོས་པའི་ཕྱིར། (༡༡༢བ)འདོད་ན། གང་ཟག་བདེན་པར་འཛིན་པའི་བློ་ཆོས་ཅན།
གང་ཟག་ལ་བདག་འཛིན་ཡིན་པར་ཐལ། དེ་ལ་བདེན་འཛིན་ཡིན་པའི་ཕྱིར། འདོད་
ན། གང་ཟག་གི་བདག་འཛིན་ཡིན་པར་ཐལ། དེ་ལ་བདག་འཛིན་ཡིན་པའི་ཕྱིར། །
ཁོ་ན་རེ། སྟོང་ཐུན་ཆེན་མོ་ལས། རང་རྒྱུད་པས་བདག་འཛིན་ལ་གང་ཟག་གི་
- 213 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
བདག་འཛིན་གྱིས་ཁྱབ་པར་ཁས་ལེན་པར་གསུངས་པ་མི་འཐད་པར་ཐལ། རང་རྒྱུད་
པ་གཞིར་བཞག་ལ། ཆོས་ཀྱི་བདག་འཛིན་ཆོས་ཅན། གང་ཟག་གི་བདག་འཛིན་ཡིན་
པར་ཐལ། བདག་འཛིན་ཡིན་པའི་ཕྱིར། རྟགས་ཁས། འདོད་ན། ཆོས་ཀྱི་བདག་མེད་
མངོན་སུམ་དུ་རྟོགས་པའི་མཁྱེན་པ་ཡིན་ན། བདག་མེད་མངོན་སུམ་དུ་རྟོགས་པའི་
མཁྱེན་པ་ཡིན་དགོས་པར་ཐལ། ཆོས་ཀྱི་བདག་འཛིན་དེ། བདག་འཛིན་ཡིན་པའི་
ཕྱིར། རྟགས་ཁས། འདོད་ན། ཐེག་ཆེན་གྱི་མཐོང་ལམ་བར་ཆད་མེད་ལམ་ཆོས་ཅན།
དེར་ཐལ། དེའི་ཕྱིར། འདོད་ན། བདག་མེད་ཆོས་ཅན། དོམ་དམ་བདེན་པ་ཡིན་
པར་ཐལ། ཐེག་ཆེན་གྱི་མཐོང་ལམ་བར་ཆད་མེད་ལམ་གྱིས་མངོན་སུམ་དུ་རྟོགས་
པའི་ཕྱིར། འདོད་ན། ཁྱོད་ཉན་ཐོས་ཀྱི་མཐོང་ལམ་བར་ཆད་མེད་ལམ་གྱིས་མ་རྟོགས་
པར་ཐལ། དོན་དམ་བདེན་པ་ཡིན་པའི་ཕྱིར། རྟགས་ཁས། འདོད་ན། ཉན་ཐོས་ཀྱི་
མཐོང་ལམ་བར་ཆད་མེད་ལམ་ཆོས་ཅན། བདག་མེད་མངོན་སུམ་དུ་རྟོགས་པའི་མཁྱེན་
པ་ཡིན་པར་ཐལ། གང་ཟག་གི་བདག་མེད་མངོན་སུམ་དུ་རྟོགས་པའི་མཁྱེན་པ་ཡིན་
པའི་ཕྱིར། རྟགས་སླ། ཟེར་ན། སྐྱོན་མེད་དེ། རང་རྒྱུད་པས་བདག་འཛིན་ལ་གང་ཟག་གི་
བདག་འཛིན་གྱིས་ཁྱབ་པ་ཁས་ལེན་དགོས་ཞེས་པའི་དོན་ཡིན་གྱི་དེ་ལྟར་ཁས་མི་ལེན་པ་
ལ་རིགས་པ་དང་འགལ་བའི་ཕྱིར། རང་རྒྱུད་པས་(༡༡ ༣ན)བདག་འཛིན་ལ་གང་ཟག་གི་
བདག་འཛིན་དང༌། ཆོས་ཀྱི་བདག་འཛིན་གཉིས་སུ་གྲངས་ངེས་པར་ཁས་ལེན་དགོས་པའི་
ཕྱིར། ། མ་
རང་ལུགས་ལ་མ་རིག་པ་ངོས་འཛིན་ཚུལ། །
རང་ལུགས་ལ། རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་རིག་
པ་མ་རིག་པའི་མཚན་ཉིད། དེ་ལ་དབྱེ་ན། གང་ཟག་གི་བདག་འཛིན་དང་། ཆོས་ཀྱི་
བདག་འཛིན་གཉིས་ཡོད། དང་པོ་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། གང་ཟག་
- 214 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གི་བདག་འཛིན་ཀུན་བརྟགས་དང་། ལྷན་སྐྱེས་གཉིས། དང་པོ་ལ། ཕྲ་རགས་གཉིས་
དང་པོ་ནི། རྒྱུ་མཚན་ལྟར་སྣང་ལ་བརྟེན་ནས་གང་ཟག་རང་གིས་མཚན་ཉིད་ཀྱིས་གྲུབ་
པར་འཛིན་པའི་བློ་ལྟ་བུ། གཉིས་པ་ནི། གང་ཟག་རྟག་གཅིག་རང་དབང་ཅན་དུ་འཛིན་
པའི་བློ་ལྟ་བུ། གཉིས་པ་ལྷན་སྐྱེས་ནི། རྒྱུ་མཚན་ལ་ལྟོས་མེད་དུ་གང་ཟག་རང་གི་
མཚན་ཉིད་ཀྱིས་གྲུབ་པར་འཛིན་པའི་བློ་ལྟ་བུ། གཉིས་པ། ཆོས་ཀྱི་བདག་འཛིན་ལ་
སྒྲས་བརྗོད་རིགས་ཀྱི་སྒོ་ནས་དབྱེ་ན། ཀུན་བརྟགས་དང༌། ལྷན་སྐྱེས་གཉིས། དང་པོ་
ལ། ཕྲ་བའི་ཀུན་བརྟགས་དང་། རགས་པའི་ཀུན་བརྟགས་གཉིས། དང་པོ་ནི། རྒྱུ་
མཚན་ལྟར་སྣང་ལ་བརྟེན་ནས་གཟུགས་སོགས་རང་གི་མཚན་ཉིད་ཀྱིས་གྲུབ་པར་
འཛིན་པའི་བློ་ལྟ་བུ། གཉིས་པ་ནི། གཟུང་འཛིན་རྫས་ཡོད་དུ་འཛིན་པའི་བློ་ལྟ་བུ།
གཉིས་པ་ལྷན་སྐྱེས་ནི། རྒྱུ་མཚན་ལ་ལྟོས་མེད་དུ་གཟུགས་སོགས་རང་གི་མཚན་ཉིད་
ཀྱིས་གྲུབ་པར་འཛིན་པའི་བློ་ལྟ་བུ། དེས་ན་གང་ཟག་གི་བདག་འཛིན་ཡིན་ལ། འཇིག་
ལྟ་མ་ཡིན་པའི་མུ། གཉིས་ཀ་ཡིན་པ། གཉིས་ཀ་མ་ཡིན་པ་སོགས་ཡོད་ཀྱང་། འཇིག་
ལྟ་ཡིན་ལ། གང་ཟག་གི་བདག་འཛིན་མ་ཡིན་པ་མེད་དེ། འཇིག་ལྟ་ཡིན་ན། གང་ཟག་
གི་བདག་འཛིན་ཡིན་དགོས་པའི་ཕྱིར། ད་
དེ་ལ་ཁ་ཅིག །གང་ཟག་གི་བདག་འཛིན་ཀུན་བརྟགས་ཆོས་ཅན། གང་ཟག་
གི་(༡༡༣བ)བདག་འཛིན་ཡིན་པར་ཐལ། ཆོས་ཅན་དེའི་ཕྱིར། ཞེས་དང༌། བདག་
འཛིན་དེ་ལ། ཀུན་བརྟགས་དང་། ལྷན་སྐྱེས་གཉིས་སུ་འབྱེད་མི་རིགས་པར་ཐལ། གང་
ཟག་གི་བདག་འཛིན་ཀུན་བརྟགས་ཏེ། གང་ཟག་གི་བདག་འཛིན་མ་ཡིན་པའི་ཕྱིར།
ཟེར་ན། དང་པོ་ལ། གཟུགས་བདག་མ་ཡིན་པ་ལ་བདག་ཏུ་ལྟ་བའི་བློ་ཆོས་ཅན།
འཇིག་ལྟ་མ་ཡིན་པར་ཐལ། འཇིག་ལྟ་ཀུན་བརྟགས་ཡིན་པའི་ཕྱིར། ཁྱབ་པ་ཁས།
རྟགས་གྲུབ་སྟེ། འཇིག་ལྟ་ཀུན་བརྟགས་དེ་ལ། གཟུགས་བདག་མ་ཡིན་པ་ལ་བདག་
- 215 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༽
ཏུ་ལྟ་བ་ལ་སོགས་པའི་འཇིག་ལྟ་ཀུན་བརྟགས་ཉི་ཤུར་འབྱེད་པའི་ཕྱིར། གཉིས་པ།
མ་རིག་པ་དེ་ལ། ཉོན་མོངས་ཅན་གྱི་མ་རིག་པ་དང༌། ཉོན་མོངས་ཅན་མ་ཡིན་པའི་མ་
རིག་པ་གཉིས་སུ་འབྱེད་མི་རིགས་པར་ཐལ། ཉོན་མོངས་ཅན་མ་ཡིན་པའི་མ་རིག་པ་
མ་རིག་པ་མ་ཡིན་པའི་ཕྱིར། མ་གྲུབ་ན། ཤེས་སྒྲིབ་དང་ཤེས་པའི་གཞི་མཐུན་ཡོད་
པར་ཐལ་ལོ། །
གཉིས་པ་གཞུང་དོན་ནི་ཐར་པ་དོན་གཉེར་གྱི་རྣལ་འབྱོར་པས། ཐོག་མར་བདག་
རང་བཞིན་གྱིས་གྲུབ་པ་འགོག་རིགས་ཏེ། གང་ཟག་གི་བདག་འཛིན་འཁོར་བའི་རྩ་བ་
ཡིན་པའི་ཕྱིར།། །། །
གལ་ཏེ་ཕུང་པོ་བདག་ནི་དེའི་ཕྱིར་དེ། ཞེས་པའི་སྐབས་སུ། ཁ་ཅིག །སློབ་དཔོན་
ལེགས་ལྡན་འབྱེད་དེས། ཡིད་ཀྱི་རྣམ་པར་ཤེས་པ་གང་ཟག་གི་གདགས་གཞིར་ཁས་
ལེན་པ་ཡིན་ནོ། །ཞེ་ན། འོ་ན། གལ་ཏེ་ཕུང་པོ་བདག་ནི་ཞེས་པའི་གཞུང་འདིས། ཡིད་
ཀྱི་རྣམ་པར་ཤེས་པ་གང་ཟག་གི་གདགས་གཞིར་ཡིན་པ་འགོག་པར་ཐལ། སློབ་དཔོན་
ལེགས་ལྡན་འབྱེད་གཞུང་འདིའི་ཕྱོགས་སྔ་སྨྲ་བ་པོའི་གང་ཟག་གང་ཞིག །དེས་ཡིད་ཀྱི་
རྣམ་པར་ཤེས་པ་གང་ཟག་གི་གདགས་གཞིར་ཁས་ལེན་པའི་ཕྱིར་ཏེ། གང་ཟག་ཏུ་
ཁས་ལེན་པའི་ཕྱིར། འདོད་ན། ཡིད་ཀྱི་རྣམ་པར་ཤེས་པ་གང་ཟག་(༡༡༤ན)གི་
གདགས་གཞི་མ་ཡིན་པར་ཐལ་ལོ་ཟེར། མཁས་པ་ཁ་ཅིག །ཡིད་ཀྱི་རྣམ་པར་ཤེས་པ་
གང་ཟག་ཏུ་འཇོག་ཀྱང་། ཤེས་རབ་སྒྲོན་མེ་ལས། རྣམ་པར་ཤེས་པ་བདག་ཏུ་ཁས་
ལེན་པ་དོན་དམ་པར་རྣམ་པར་ཤེས་པ་བདག་མ་ཡིན་པར་དམ་བཅའ་བ་ལ་དམ་
བཅའ་བའི་སྐྱོན་དུ་མི་འགྱུར་བ་དང་། ཞེས་བཤད་པ་མི་འཐད་པར་ཐལ། རྣམ་པར་
ཤེས་པ་བདག་ཏུ་ཁས་བླངས་ནས་དོན་དམ་པར་རྣམ་པར་ཤེས་པ་བདག་མ་ཡིན་པར་
ཁས་བླངས་པའི་རང་རྒྱུད་པ་མེད་པའི་ཕྱིར། རྟགས་དམ་བཅའ་ལ་ཁས།
216 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཁ་ཅིག །སྐབས་འདིར་ཀུན་གཞིའི་རྣམ་ཤེས་ཁས་ལེན་ནོ་ཟེར་ན། ཤེས་བྱ་ཆོས་
ཅན། ཉོན་ཡིད་ཡོད་པར་ཐལ། དམ་བཅའ་དེའི་ཕྱིར། འདོད་ན། ཉོན་ཡིད་དེས་
དམིགས་པ་ཀུན་གཞི་ལ་དམིགས་ནས་རྣམ་པ་ངར་སེམས་པའི་བློ་ཡིན་པར་ཐལ། དེ་
ངར་འཛིན་ལྷན་སྐྱེས་ཡིན་པའི་ཕྱིར། རྟགས་ཁས། འདོད་ན། ཀུན་གཞིའི་རྣམ་ཤེས་
ཆོས་ཅན། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་པ་ཡིན་
པར་ཐལ། ཉོན་ཡིད་ངར་འཛིན་ལྷན་སྐྱེས་གང་ཞིག་དེས་དམིགས་པ་ཁྱོད་ལ་དམིགས་
ནས་རྣམ་པ་ངར་སེམས་པའི་ བློ་ཡིན་པའི་ཕྱིར། རྟགས་ཁས་སོ། །འདོད་ན། དེ་ཆོས་
ཅན། གང་ཟག་ཏུ་ཐལ། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་
དམིགས་པ་ཡིན་པའི་ཕྱིར། ཁ་ཅིག །ཨ་བྷ་ཡ་ཀ་ར་ཀུན་གཞི་ཁས་ལེན་པའི་དབུ་མ་
བ་ཡིན་ནོ། །ཟེར་ན། ཊིཀ་ཆེན་ལས། སློབ་དཔོན་ཞི་བ་འཚོ་ཀུན་གཞི་མི་བཞེད་པར་
གསལ་ལ་ཞེས་གསུངས་པ་མི་འཐད་པར་(༡༡༤བ)ཐལ། དམ་བཅའ་དེའི་ཕྱིར། རང་
ལུགས་ལ། ཀུན་གཞི་ཁས་ལེན་པའི་སེམས་ཙམ་པ་རྣམས་ཀྱིས་ཀུན་གཞིའི་རྣམ་པར་
ཤེས་པ་མདུན་གྱི་སྐྱེས་བུ་ལན་འདེབས་པའི་རྒྱུད་ཀྱི་ང་ཙམ་གྱི་མཚན་གཞི་དང་། ཀུན་
གཞི་ཁས་མི་ལེན་པ་སློབ་དཔོན་ལེགས་ལྡན་འབྱེད་ལ་སོགས་པའི་རང་རྒྱུད་པ་དང་།
མདོ་སྡེ་པ་ལ་སོགས་པ་རྣམས། དེའི་རྒྱུད་ཀྱི་རྣམ་པར་ཤེས་པ་ང་ཙམ་གྱིས་མཚན་གཞི་
དང༌། དེའི་རྒྱུད་ཀྱི་ང་ཙམ་དེའི་མཚན་གཞིར་འདོད་པ་ཡིན་ཏེ། ལམ་རིམ་ལས། དེ་
དག་གི་ལུགས་ལ་ཡང་། ལམ་སྒོམ་པ་པོ་དང་། འཁོར་བར་འཁོར་མཁན་སོགས་ཀྱི་
གང་ཟག་གི་ཐ་སྙད་འཇུག་པའི་གཞི་ང་ཙམ་དང་། ང་དེའི་མཚན་གཞིར་ཀུན་གཞི་
སོགས་འཇོག་པའི་ཚུལ་གཉིས་ཤེས་དགོས་སོ། །ཞེས་བཤད་པའི་ཕྱིར། བྱས་པ་ལ་ཁོ་
ན་རེ། སེམས་ཙམ་གཞིར་བཞག་ལ། ཚུར་མཐོང་གི་རྒྱུད་ཀྱི་ཀུན་གཞི་རྣམ་ཤེས་ཆོས་
ཅན། ཚུར་མཐོང་གི་རྒྱུད་ཀྱི་ངར་འཛིན་ལྷན་སྐྱེས་དེས་ཁྱོད་ལ་དམིགས་ནས་ཁྱོད་རང་
- 217 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
སྐྱ་ཐུབ་པའི་རྫས་ཡོད་དུ་འཛིན་པའི་བློ་ཡིན་པར་ཐལ། ཁྱོད་དེའི་རྒྱུད་ཀྱི་ང་ཙམ་ཡིན་
པའི་ཕྱིར། རྟགས་ཁས། འདོད་ན། དེ་ཆོས་ཅན། ཚུར་མཐོང་གི་ངར་འཛིན་ལྷན་སྐྱེས་
དེ་ལོག་ཤེས་མ་ཡིན་པར་ཐལ། དེ་ཁྱོད་ལ་དམིགས་ནས་རང་སྐྱ་ཐུབ་པའི་རྫས་ཡོད་དུ་
འཛིན་པའི་བློ་གང་ཞིག །ཁྱོད་རང་སྐྱ་ཐུབ་པའི་རྫས་ཡོད་ཡིན་པའི་ཕྱིར། ཟེར་ན། ཚུར་
མཐོང་གི་རྒྱུད་ཀྱི་ང་ཙམ་ཆོས་ཅན། དེའི་རྒྱུད་ཀྱི་ངར་འཛིན་ལྷན་སྐྱེས་ལོག་ཤེས་མ་
ཡིན་པར་ཐལ། དེ་ཁྱོད་ལ་དམིགས་ནས་བདག་ཏུ་འཛིན་པའི་བློ་གང་ཞིག ཁྱོད་བདག་
ཡིན་པའི་ཕྱིར་ཏེ། ང་ཡིན་པའི་ཕྱིར། འཁོར་གསུམ།
ཁ་ཅིག །གང་ཟག་གི་བདག་ཡོད་པར་ཐལ། གང་ཟག་རང་སྐྱ་ཐུབ་པའི་རྫས་
ཡོད་དུ་གྱུར་པའི་བདག་ཡོད་པའི་ཕྱིར། དེར་ཐལ། ཀུན་གཞི་རྣམ་ཤེས་དེ་རང་སྐྱ་ཐུབ་
པའི་རྫས་ཡོད་དུ་གྱུར་པའི་བདག་(༡༡༥ན)ཡིན་པའི་ཕྱིར་ཏེ། རང་སྐྱ་ཐུབ་པའི་རྫས་
ཡོད་ཡིན་པ་གང་ཞིག །བདག་ཡིན་པའི་ཕྱིར། མ་གྲུབ་ན། ཀུན་གཞི་རྣམ་ཤེས་ཆོས་
ཅན། རང་སྐྱ་ཐུབ་པའི་རྫས་ཡོད་ཡིན་པར་ཐལ། ཀུན་གཞི་ཡིན་པའི་ཕྱིར། གང་ཟག་
ཆོས་ཅན། གང་ཟག་གི་བདག་ཡིན་པར་ཐལ། གང་ཟག་གང་ཞིག །བདག་ཡིན་པའི་
ཕྱིར། ཁ་ཅིག །དངོས་སྨྲ་བས་ལྷག་མེད་ཀྱི་སྐབས་སུ་བདག་རྒྱུན་ཆད་པར་ཁས་ལེན་
ནོ་ཟེར་ན། འཇུག་འགྲེལ་ལས། ལྷག་མེད་ཀྱི་སྐབས་སུ་བདག་རྒྱུན་ཆད་པར་ཁས་མི་
ལེན་པར་བཤད་པ་མི་འཐད་པར་ཐལ། དམ་བཅའ་དེའི་ཕྱིར། བྱས་པ་ལ་ཁ་ཅིག །
དངོས་སྨྲ་བ་གཞིར་བཞག་ལ། ལྷག་མེད་ཀྱི་སྐབས་སུ་འདུས་བྱས་ཡོད་པར་ཐལ། དེའི་
སྐབས་སུ་བདག་ཡོད་པ་གང་ཞིག །བདག་འདུས་བྱས་ཡིན་པའི་ཕྱིར། ཞེ་ན། འདུས་
བྱས་ཀྱི་འབྲས་བུའི་སྐབས་སུ་འདུས་བྱས་ཡོད་པར་ཐལ། དེའི་དུས་སུ་འདུས་བྱས་ཀྱི་
འབྲས་བུ་འདུས་བྱས་ཡིན་པའི་ཕྱིར། ཁྱབ་པ་ཁས། འདོད་ན་སླའོ།། །། །
༈ གང་ཕྱིར་ནམ་མཁའ་དྲི་མ་མེད་ལ་ཟླ་སྣང་གསལ་བར་གྱུར་པའི་ཕྱིར། །ཞེས་
- 218 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
སོགས་ཀྱི་སྐབས་སུ་མཐའ་དཔྱད་པ་ལ། སྟོང་ཐུན་ཆེན་མོ་ལས། བྱང་སེམས་རྒྱུན་
མཐའ་བའི་ལུས་མཚན་དཔེས་སྤྲས་པའི་རྣམ་པ་ཅན་དེ་ཉིད། སྐད་ཅིག་མ་གཉིས་པར་
ཆོས་སྐུ་ཐོབ་ན། ལོངས་སྐུར་གྱུར་པ་ཡིན་ནོ། །ཟེར་ན། ལོངས་སྐུའི་གཟུགས་ལོངས་
སྐུ་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་ཅན། ལོངས་སྐུ་མ་
ཡིན་པར་ཐལ། གང་ཟག་མ་ཡིན་པའི་ཕྱིར་ཏེ། གཟུགས་ཡིན་པའི་ཕྱིར། གཞན་ཡང་།
རྒྱལ་བ་ཤཱཀྱ་ཐུབ་པའི་གཟུགས་རྒྱལ་བ་ཤཱཀྱ་ཐུབ་པ་ཡིན་པར་ཐལ། འདོད་པའི་ཕྱིར།
སངས་རྒྱས་ཀྱི་སྐུ་འགྲུབ་པའི་རིམ་པ་ལ། ཁ་ཅིག །དང་པོར་ཡེ་ཤེས་ཆོས་སྐུ། དེ་རྗེས་
ལོངས་སྐུ། དེ་རྗེས་མཆོག་གི་སྤྲུལ་སྐུ་ཐོབ་པ་ཡིན་ནོ། །ཟེར་ན། (༡༡༥བ) ཤེས་བྱ་ཆོས་
ཅན། ཡེ་ཤེས་ཀྱི་ཚོགས་མཐར་ཕྱིན་པའི་གང་ཟག་ཡང་ཡིན། བསོད་ནམས་ཀྱི་ཚོགས་
མཐར་མ་ཕྱིན་པའི་གང་ཟག་ཡང་ཡིན་པའི་གཞི་མཐུན་ཡོད་པར་ཐལ། ཆོས་སྐུ་ཐོབ་
ནས། གཟུགས་སྐུ་མ་ཐོབ་པའི་གང་ཟག་ཡོད་པའི་ཕྱིར་ཏེ། བྱང་སེམས་རྒྱུན་མཐའ་
བས་རྣམ་མཁྱེན་སྐད་གཅིག་དང་པོ་ཐོབ་པའི་ཚེ་ཆོས་སྐུ་ཐོབ་ལ། གཟུགས་སྐུ་མ་ཐོབ་
པའི་ཕྱིར། རྟགས་ཁས། འདོད་ན། ཡེ་ཤེས་ཀྱི་ཚོགས་མཐར་ཕྱིན་ནས། བསོད་ནམས་
ཀྱི་ཚོགས་ལ་སློབ་དགོས་པའི་གང་ཟག་ཡོད་པར་ཐལ། འདོད་པའི་ཕྱིར། གཞན་ཡང་།
རང་བཞིན་གནས་རིགས་གནས་འགྱུར་མཐར་ཕྱིན་པའི་གང་ཟག་ཀྱང་ཡིན། རྒྱས་
འགྱུར་གྱི་རིགས་གནས་འགྱུར་མཐར་མ་ཕྱིན་པའི་གང་ཟག་ཡང་ཡིན་པའི་གཞི་མཐུན་
པ་ཡོད་པར་ཐལ། ཆོས་སྐུ་ཐོབ། གཟུགས་སྐུ་མ་ཐོབ་པའི་གང་ཟག་ཡིན་པའི་གཞི་
མཐུན་ཡོད་པའི་ཕྱིར། རྟགས་ཁས། འདོད་ན། སངས་རྒྱས་འཕགས་པའི་རྒྱུད་ལ་རྒྱས་
འགྱུར་གྱི་རིགས་ཡོད་པར་ཐལ་ལོ། །གཞན་ཡང་། བྱང་སེམས་རྒྱུན་མཐའ་བ་སངས་རྒྱས་
པའི་ཚེ། རྒྱུན་མཐའ་བ་སངས་རྒྱས་མ་ཡིན་པར་ཐལ། དེ་སངས་རྒྱས་པའི་ཚེ།
ངོ་བོ་ཉིད་སྐུ་མ་ཡིན། ཡེ་ཤེས་ཆོས་སྐུ་མ་ཡིན། ལོངས་སྐུ་མ་ཡིན། སྤྲུལ་སྐུ་ཡང་མ་ཡིན་
- 219 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
པའི་ཕྱིར། རྟགས་རྣམས་ཁས་བླངས། །
བྱས་པ་ལ་ཁོ་ན་རེ། འགྲེལ་པ་དོན་གསལ་ལས། རྣལ་འབྱོར་བས་ཀུན་རྫོབ་ཏུ་
སྣང་བ་སྐྱེད་པའི་སྒོ་ནས། ཞེས་བཤད་པ་མི་འཐད་པར་ཐལ། ཡེ་ཤེས་ཆོས་སྐུ་དེས་
གཟུགས་སྐུ་གཉིས་ཀྱི་སྣང་བ་མི་སྐྱེད་པའི་ཕྱིར་ཏེ། དེས་ལོངས་སྐུའི་སྣང་བ་མི་སྐྱེད་
པའི་ཕྱིར་ཏེ། དེས་ལོངས་སྐུ་མི་སྐྱེད་པའི་ཕྱིར། རྟགས་ཁས། གཞན་ཡང་། ཡེ་ཤེས་
ཆོས་སྐུས་ལོངས་སྤྱོད་རྫོགས་པའི་སྐུ་སྐྱེད་པར་ཐལ། ལོངས་སྐུ་ཆོས་སྐུའི་འཕྲིན་ལས་
ཡིན་པའི་ཕྱིར་ཏེ། འགྲེལ་པ་དོན་གསལ་ལས། གདུལ་(༡༡༦ན)བྱའི་སྐྱེ་བོའི་སྣང་བ་
ལ་བརྟེན་པའི་ལས་དེའི་བདག་པོ་ལ་བརྟེན་ནས་བྱུང་བ་རྣམས་ནི་ཆོས་ཀྱི་སྐུ་ཡིན་
ནོ། །ཞེས་གསུངས་པའི་ཕྱིར། ཟེར་ན། ཐལ་འགྱུར་སྔ་མ་ལ། ལོངས་སྐུ་ཆོས་ཅན།
ལོངས་སྐུ་སྐྱེད་པར་ཐལ། ལོངས་སྐུའི་སྣང་བ་སྐྱེད་པའི་ཕྱིར་ཏེ། ལོངས་སྐུ་འཛིན་པའི་
གདུལ་བྱའི་མིག་ཤེས་སྐྱེད་པའི་ཕྱིར། ལུང་གཉིས་པའི་དོན་ནི། ལོངས་སྐུ་དེ། རང་གི་
བདག་རྐྱེན་དུ་གྱུར་པའི་ཡེ་ཤེས་ཆོས་སྐུའི་འཕྲིན་ལས་ཡིན་པར་བསྟན་པའི་ཕྱིར། །
ཀུན་མཁྱེན་ཡེ་ཤེས་ཀྱིས་ཤེས་བྱ་མཁྱེན་ཚུལ།
༈ ཇི་ལྟར་སྣོད་ཀྱི་དབྱེ་བས་མཁའ་ལ་དབྱེ་བ་མེད་དེ་ལྟར། །དངོས་བྱས་དབྱེ་བ་
འགའ་ཡང་དེ་ཉིད་ལ་མེད་དེ་ཡི་ཕྱིར། །ཞེས་སོགས་ཀྱི་སྐབས་སུ་མཐའ་དཔྱད་པ་དང་།
གཞུང་དོན་གཉིས། དང་པོ་ལ་ཁ་ཅིག །རྣམ་མཁྱེན་གྱིས་དུས་གསུམ་ཅིག་ཅར་དུ་རྟོཊ་ཏེ།
རྣམ་མཁྱེན་གྱིས་ད་ལྟར་གྱི་དུས་སུ། ད་ལྟར་བ་རྟོགས། འདས་པ་འདས་པའི་དུས་སུ་ཇི་
ལྟར་བྱུང་བ་བཞིན་རྟོགས། མ་འོངས་པ་མ་འོངས་པའི་དུས་སུ་ཇི་ལྟར་འབྱུང་བ་བཞིན་
རྟོགས་པའི་ཕྱིར། དེས་ན་རྣམ་མཁྱེན་གྱིས་དུས་གསུམ་ཅིག་ཅར་དུ་རྟོགས་ཀྱང་། དུས་
གསུམ་ཅིག་ཅར་དུ་གྲུབ་མི་དགོས་ཏེ། མཁྱེན་དུས་གྲུབ་དུས་མི་གཅིག་པའི་ཕྱིར། གཞི་
220 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
གཅིག་ཏུ་ཤེས་བྱ་ཐམས་ཅད་མཁྱེན་ཡང་། གཞི་གཅིག་ཏུ་ཤེས་བྱ་ཐམས་ཅད་ཡོད་མི་
དགོས་པའི་ཕྱིར་ཏེ། མཁྱེན་པ་དེར་མཁྱེན་རྒྱུའི་ཆོས་དེ་དེར་ཡོད་པའི་ངེས་པ་མེད་པའི་
ཕྱིར། ཞེས་གསུངས། དེ་ལ་སྐྱོན་འཕེན་པ་ལ། མཁས་པ་ཁ་ཅིག །རྣམ་མཁྱེན་གྱིས་ས་
སྨྱུག་ཅིག་ཅར་དུ་རྟོགས་པར་ཐལ། འདོད་པའི་ཕྱིར། འདོད་ན། ས་སྨྱུག་ཅིག་ཅར་དུ་
གྲུབ་པར་ཐལ་ལོ། །ཞེས་གསུངས་ཤིང་། རང་ལུགས་འཇོག་པ་ན། རྣམ་མཁྱེན་གྱིས་
དུས་གཅིག་ཏུ་ཤེས་བྱ་ཐམས་ཅད་མཁྱེན་ཡང་། ཤེས་བྱ་ཐམས་ཅད་དུས་གཅིག་ཏུ་མི་
མཁྱེན་ནོ། །ཞེས་གསུངས། དམ་བཅའ་དང་པོ་(༡༡༦བ)མི་འཐད་དེ། འོ་ན། དུས་
གསུམ་ཅིག་ཅར་དུ་རྣམ་མཁྱེན་གྱིས་རྟོགས་པར་ཐལ། དམ་བཅའ་དེའི་ཕྱིར། འདོད་
ན། དུས་གསུམ་ཅིག་ཅར་དུ་ཚད་མས་རྟོགས་པར་ཐལ། འདོད་པའི་ཕྱིར། འདོད་ན།
དུས་གསུམ་ཅིག་ཅར་དུ་གྲུབ་པར་ཐལ་ལོ། །དམ་བཅའ་གཉིས་པ་མི་འཐད་དེ། རྣམ་
མཁྱེན་གྱིས་དུས་གསུམ་ཅིག་ཅར་དུ་རྟོགས་པར་ཐལ། རྣམ་མཁྱེན་གྱིས་ད་ལྟར་བ་
རྟོགས་པའི་དུས་སུ། འདས་པ་ཡང་མངོན་སུམ་དུ་རྟོགས། མ་འོངས་པ་ཡང་མངོན་སུམ་
དུ་རྟོགས་པའི་ཕྱིར་ཏེ། རྣམ་མཁྱེན་གྱིས་ད་ལྟར་བ་མངོན་སུམ་དུ་རྟོགས་པའི་དུས་སུ་
ཤེས་བྱ་ཐམས་ཅད་མངོན་སུམ་དུ་རྟོགས་པའི་ཕྱིར། དེས་ན་རང་ལུགས་ནི། རྣམ་
མཁྱེན་གྱིས་ཤེས་བྱ་ཐམས་ཅད་ཅིག་ཅར་དུ་མཁྱེན། ཤེས་བྱ་ཐམས་ཅད་ཅིག་ཅར་དུ་
རྣམ་མཁྱེན་གྱིས་མ་རྟོགས་པ་ཡིན་ནོ། །དེས་ན་རྣམ་མཁྱེན་གྱིས་དེ་རིང་གི་དུས་སུ་ཁ་
སང་གི་བུམ་པ་རྟོགས་བྱས་པ་ལ། །
ཁོ་ན་རེ། རྣམ་མཁྱེན་གྱིས་ཁ་སང་གི་བུམ་པ་དེ་རིང་གི་དུས་སུ་རྟོགས་པར་ཐལ།
རྣམ་མཁྱེན་གྱིས་དེ་རིང་གི་དུས་སུ་ཁ་སང་གི་བུམ་པ་རྟོགས་པའི་ཕྱིར་ན་མ་ཁྱབ།
འདོད་ན། ཁ་སང་གི་མྱུ་གུ་དེ་རིང་གི་དུས་སུ་ཡོད་པར་ཐལ་ལོ། །ཞེས་ཟེར། ཁ་ཅིག །
ཇི་ལྟ་བ་མཁྱེན་པའི་རྣམ་མཁྱེན་གྱིས་ཇི་སྙེད་པ་མ་རྟོགས་ཟེར་ན། མཁྱེན་པའི་སྐད་
- 221 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཅིག་གཅིག་གིས་ཀྱང་། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་བཤད་པ་མི་
འཐད་པར་ཐལ། དམ་བཅའ་དེའི་ཕྱིར། ཁོ་ན་རེ། ཇི་ལྟ་བ་མཁྱེན་པའི་རྣམ་མཁྱེན་
ཆོས་ཅན། གཉིས་སྣང་དང་བཅས་པར་ཐལ། ཇི་སྙེད་པ་ལ་གཉིས་སྣང་དང་བཅས་པ་
ཡིན་པའི་ཕྱིར། འདོད་ན། གཉིས་སྣང་ནུབ་པ་ཡིན་པར་ཐལ། ཇི་ལྟ་བ་ལ་གཉིས་སྣང་
ནུབ་པའི་ཕྱིར། ཟེར་ན་འདིར་མ་ཁྱབ། རྩ་བར་འདོད་ན། གཉིས་སྣང་དང་བཅས་པ་
མ་ཡིན་པར་ཐལ། གཉིས་སྣང་ནུབ་པའི་ (༡༡༧ན)ཕྱིར། ཞེས་ཟེར། ཁ་ཅིག །དེ་ཆོས་
ཅན། རང་ཡུལ་ལ་གཉིས་སྣང་ནུབ་པར་ཐལ། རང་ཡུལ་ཇི་ལྟ་བ་ལ་གཉིས་སྣང་ནུབ་
པའི་ ཕྱིར། རྟགས་ ཁས། ཟེར་ན་མ་ ཁྱབ། འདོད་ན། རང་ ཡུལ་ ལ་ གཉིས་ སྣང་ དང་
བཅས་པར་ཐལ། རང་ཡུལ་ཇི་སྙེད་པ་ལ་གཉིས་སྣང་དང་བཅས་པའི་ཕྱིར། འདོད་ན།
རང་ཡུལ་ལ་གཉིས་སྣང་དང་བཅས་པ་མ་ཡིན་པར་ཐལ། དེ་ལ་གཉིས་སྣང་ནུབ་པའི་
ཕྱིར། སྤྱོད་འཇུག་དར་ཊིཀ་ལས། རྣམ་མཁྱེན་གྱིས་རྣམ་མཁྱེན་ཤུགས་ལ་རྟོགས་ཞེས་
གསུངས། དེ་ལ་སྟོང་ཐུན་ཆེན་མོ་ལས་གསུངས་ཚུལ་ལྟར་ན། སངས་རྒྱས་ཀྱི་ཡེ་ཤེས་
ཆོས་ཅན། སངས་རྒྱས་ཀྱི་ཇི་སྙེད་པ་མཁྱེན་པའི་ཡེ་ཤེས་ཀྱིས་མངོན་སུམ་དུ་རྟོགས་
པར་ཐལ། ཁྱོད་དེ་དང་ལྡོག་པ་ཐ་དད་གང་ཞིག །ཁྱོད་དེ་དང་གྲུབ་བདེ་དབྱེར་མེད་ཀྱི་
ཆོས་ཡིན་པའི་ཕྱིར། རྟགས་སླ། འདོད་ན། སངས་རྒྱས་ཀྱི་ཡེ་ཤེས་ཀྱིས་མངོན་སུམ་དུ་
རྟོགས་པར་ཐལ། འདོད་པའི་ཕྱིར། མ་ཁྱབ་ན། ཀུན་རྫོབ་བདེན་པ་སངས་རྒྱས་ཀྱི་ཡེ་
ཤེས་ཀྱིས་མངོན་སུམ་དུ་རྟོགས་པའི་སྒྲུབ་བྱེད་མེད་པར་ཐལ་ལོ། །དེས་ན་རྣམ་མཁྱེན་
གྱིས་རྣམ་མཁྱེན་མངོན་སུམ་དུ་རྟོགས་ཤིང་། དེས་དེ་གཉིས་སྣང་ནུབ་པའི་ཚུལ་གྱིས་
རྟོགས་ཀྱང་། དེ་ལ་དེའི་རྣམ་པ་མ་ཤར་ཞེས་གསུངས། འོ་ན། སངས་རྒྱས་ཀྱི་ཡེ་ཤེས་
ཆོས་ཅན། ཇི་སྙེད་པ་མཁྱེན་པའི་རྣམ་མཁྱེན་གྱི་གཉིས་སྣང་དང་བཅས་པའི་ཚུལ་གྱིས་
རྟོགས་པར་ཐལ། དེ་དང་ལྡོག་པ་ཐ་དད་གང་ཞིག །དེ་དང་གྲུབ་བདེ་དབྱེར་མེད་ཀྱི་
-222 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཆོས་ཡིན་པའི་ཕྱིར། ཁྱབ་པ་ཁས། འདོད་ན། སངས་རྒྱས་ཀྱི་ཡེ་ཤེས་ཆོས་ཅན།
སངས་རྒྱས་ཀྱི་ཡེ་ཤེས་ཀྱིས་གཉིས་སྣང་དང་བཅས་པའི་ཚུལ་གྱིས་རྟོགས་པར་ཐལ།
ཇི་སྙེད་པ་མཁྱེན་པའི་རྣམ་མཁྱེན་གྱིས་གཉིས་སྣང་དང་བཅས་པའི་ཚུལ་གྱིས་རྟོགས་
པའི་ཕྱིར། འཁོར་གསུམ། །
ལུགས་དང་པོ་དེ་ཡང་མི་འཐད་དེ། ཊཱིཀ་ཆེན་ལས། (༡༡༧བ)མི་སྣང་ཡང་རྟོགས་
པའི་ཤུགས་རྟོགས་སངས་རྒྱས་ལ་བཞག་ཏུ་མེད་པས་སྣང་ནས་མཁྱེན་དགོས་ལ་ཞེས་
བཤད་པ་མི་འཐད་པར་ཐལ། རྣམ་མཁྱེན་གྱིས་རྣམ་མཁྱེན་ཤུགས་ལ་རྟོགས་པའི་ཕྱིར།
ལུགས་གཉིས་པ་ཡང་། ཊཱིཀ་ཆེན་ལས། རྣམ་པ་མ་ཤར་བར་རྟོགས་པ་འདི་པའི་
ལུགས་མིན་པ་ནི། རིགས་པ་དྲུག་ཅུ་པའི་འགྲེལ་པ་ལས་གསལ་བར་བཤད་དོ། །ཞེས་
གསུངས་པ་མི་འཐད་པར་ཐལ། རྣམ་མཁྱེན་གྱིས་རྣམ་མཁྱེན་མངོན་སུམ་དུ་རྟོགས་
ཀྱང༌། དེ་ལ་དེའི་རྣམ་པ་མ་ཤར་བའི་ཕྱིར། གཞན་ཡང་། རྣམ་མཁྱེན་ཆོས་ཅན། ཁྱོད་
ལ་རྣམ་མཁྱེན་གྱིས་རྣམ་པ་ཤར་བར་ཐལ། ཁྱོད་ལ་རྣམ་མཁྱེན་མི་རྟག་པའི་རྣམ་པ་
ཤར་བ་གང་ཞིག །རྣམ་མཁྱེན་དང༌། རྣམ་མཁྱེན་མི་རྟག་པ་གཉིས་ཡུལ་དུས་རང་
བཞིན་གང་ལ་ལྟོས་ནས་ཀྱང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར། དང་པོ་མ་
གྲུབ་ན། རྣམ་མཁྱེན་མི་རྟག་པ་ཆོས་ཅན། རྣམ་མཁྱེན་ལ་ཁྱོད་ཀྱི་རྣམ་པ་ཤར་
བར་ཐལ། ཁྱོད་རྣམ་མཁྱེན་དང་ཐ་དད་ཡིན་པའི་ཕྱིར། །
གཞན་ཡང་། རྣམ་མཁྱེན་ལ་རྣམ་མཁྱེན་གྱི་རྣམ་པ་ཤར་བར་ཐལ། རྣམ་མཁྱེན་
གྱི་འཁོར་དུ་བྱུང་བའི་སེམས་བྱུང་ལ་རྣམ་མཁྱེན་གྱི་རྣམ་པ་ཤར་བ་གང་ཞིག །དེ་
གཉིས་མཚུངས་ལྡན་རྣམ་པ་ལྔ་མཚུངས་ཡིན་པའི་ཕྱིར། དང་པོ་མ་གྲུབ་ན། རྣམ་མཁྱེན་
གྱི་འཁོར་དུ་བྱུང་བའི་སེམས་བྱུང་ཆོས་ཅན། དེར་ཐལ། ཁྱོད་རྣམ་མཁྱེན་དང་ཐ་དད་
གང་ཞིག །ཁྱོད་རྣམ་མཁྱེན་ཡིན་པའི་ཕྱིར། རྟགས་སླ།།
- 223 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཞན་དག་ན་རེ། རྣམ་མཁྱེན་ཆོས་ཅན། ཁྱོད་ཀྱི་རྣམ་མཁྱེན་མངོན་སུམ་དུ་མ་
རྟོགས་པར་ཐལ། ཁྱོད་ཀྱིས་དེ་གཉིས་སྣང་དང་བཅས་པའི་ཚུལ་གྱིས་ཀྱང་མ་རྟོགས།
གཉིས་སྣང་ནུབ་པའི་ཚུལ་གྱིས་ཀྱང་མ་རྟོགས་པའི་ཕྱིར། དང་པོ་མ་གྲུབ་ན། རྣམ་
མཁྱེན་(༡༡༨ན)ཆོས་ཅན། ཁྱོད་དང་རྣམ་མཁྱེན་གཉིས་སྣང་དང་བཅས་པ་ཡིན་
པར་ཐལ། ཁྱོད་ཀྱིས་རྣམ་མཁྱེན་གཉིས་སྣང་དང་བཅས་པའི་ཚུལ་གྱིས་རྟོགས་པའི་
ཕྱིར། འདོད་ན། དེ་ཆོས་ཅན། ཁྱོད་རྣམ་མཁྱེན་དང་ཐ་དད་ཡིན་པར་ཐལ་ལོ། །ཞེ་ན།
རྣམ་མཁྱེན་ཆོས་ཅན། ཁྱོད་དང་སྟོང་ཉིད་གཉིས་སོ་སོ་མ་ཡིན་པར་ཐལ། ཁྱོད་ཀྱིས་
སྟོང་ཉིད་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར། ཁྱབ་པ་ཁས། རྟགས་སླ།
འདོད་མི་ནུས་ཏེ། ཁྱོད་དང་སྟོང་ཉིད་ཐ་དད་ཡིན་པའི་ཕྱིར། གཞན་ཡང་། རྣམ་མཁྱེན་
ཆོས་ཅན། ཁྱོད་ཀྱིས་རྣམ་མཁྱེན་རང་ལས་ཐ་དད་པའི་ཚུལ་གྱིས་རྟོགས་པར་ཐལ།
ཁྱོད་ཀྱིས་རྣམ་མཁྱེན་གཉིས་སྣང་དང་བཅས་པའི་ཚུལ་གྱིས་རྟོགས་པའི་ཕྱིར། འདོད་
ན། དེ་ཆོས་ཅན། ཁྱོད་ཀྱི་རྣམ་མཁྱེན་རང་ལས་ཐ་དད་དུ་རྟོགས་པར་ཐལ་ལོ། །ཞེས་
ན་འདིར་མ་ཁྱབ། རྣམ་མཁྱེན་ཆོས་ཅན། སྟོང་ཉིད་རང་ལས་ཐ་མི་དད་པའི་ཚུལ་གྱིས་
རྟོགས་པར་ཐལ། ཁྱོད་ཀྱིས་སྟོང་ཉིད་གཉིས་སྣང་ནུབ་པའི་ཚུལ་གྱིས་རྟོགས་པའི་ཕྱིར།
འདོད་ན། དེ་ཆོས་ཅན། སྟོང་ཉིད་རང་ལས་ཐ་མི་དད་དུ་རྟོགས་པར་ཐལ་ལོ། །གཉིས་
པ་མ་གྲུབ་ན། རྣམ་མཁྱེན་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ། ཁྱོད་ལ་
གཉིས་སྣང་ནུབ་པའི་བློ་ཡོད་པའི་ཕྱིར། རྣམ་མཁྱེན་དེ་ཁྱོད་ལ་གཉིས་སྣང་ནུབ་པའི་བློ་
ཡིན་པའི་ཕྱིར། རྟགས་ཁས། འདོད་མི་ནུས་ཏེ། ཀུན་རྫོབ་བདེན་པ་ཡིན་པའི་ཕྱིར། །
དེས་ན་རྣམ་མཁྱེན་གྱིས་རྣམ་མཁྱེན་གཉིས་སྣང་དང་བཅས་པའི་ཚུལ་གྱིས་རྟོགས་ཏེ།
དེས་དེ་གཟིགས་པའི་གཟིགས་ངོར་ཀུན་རྫོབ་ཀྱི་སྣང་བ་ཡོད་པའི་ཕྱིར། དེས་ན་སྐབས་
འདིའི་གཉིས་སྣང་ཀུན་རྫོབ་ཀྱི་སྣང་བ་ལ་བྱེད་དོ། །
- 224 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
དེ་ལ་ཁོ་ན་རེ། དམ་བཅའ་དེ་མི་འཐད་པར་ཐལ། དམན་(༡༡༨བ)ལམ་སྔོན་དུ་མ་
སོང་བའི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་ཐེག་ཆེན་གྱི་སྦྱོར་ལམ་ཆོས་
མཆོག་ཆེན་པོ་ལ་གཉིས་སྣང་ཡོད་ཀྱང་། ཀུན་རྫོབ་ཀྱི་སྣང་བ་མེད་པའི་ཕྱིར། ཞེ་ན།
དམན་ལམ་སྔོན་དུ་མ་སོང་བའི་ཐེག་ཆེན་གྱི་སྦྱོར་ལམ་ཆོས་མཆོག་ཆེན་པོ་ཆོས་ཅན།
ཁྱོད་ལ་ཀུན་རྫོབ་ཀྱི་སྣང་བ་ཡོད་པར་ཐལ། ཁྱོད་ལ་རང་ཡུལ་དུ་གྱུར་པའི་ཀུན་རྫོབ་
སྣང་བའི་ཕྱིར་ཏེ། སྟོང་ཉིད་འཛིན་པའི་རྟོག་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར།
མཁས་པ་ཁ་ཅིག །སྟོང་ཐུན་གྱི་རྗེས་སུ་འབྲང་ནས། རྣམ་མཁྱེན་ཆོས་ཅན། ཁྱོད་ཀྱིས་
རྣམ་མཁྱེན་གཉིས་སྣང་ནུབ་པའི་ཚུལ་གྱིས་རྟོགས་པར་ཐལ། ཁྱོད་ཀྱིས་རྣམ་མཁྱེན་
རང་ལས་ཐ་མི་དད་པའི་ཚུལ་གྱིས་རྟོགས་པའི་ཕྱིར་ཏེ། ཁྱོད་ཀྱིས་རྣམ་མཁྱེན་རང་
ལས་ཐ་མི་དད་དུ་རྟོགས་པའི་ཕྱིར་ན། འདིར་མ་ཁྱབ། རྣམ་མཁྱེན་ཆོས་ཅན། སྟོང་ཉིད་
གཉིས་སྣང་དང་བཅས་པའི་ཚུལ་གྱིས་རྟོགས་པར་ཐལ། སྟོང་ཉིད་རང་ལས་ཐ་དད་
པའི་ཚུལ་གྱིས་རྟོགས་པའི་ཕྱིར། འཁོར་གསུམ། །
གཞན་ཡང་། རྣམ་མཁྱེན་གྱིས་དོན་དམ་བདེན་པ་གཟིགས་པའི་གཟིགས་ཚུལ་
དང་། ཀུན་རྫོབ་བདེན་པ་གཟིགས་པའི་གཟིགས་ཚུལ་ལ་ཁྱད་པར་མེད་པར་ཐལ།
རྣམ་མཁྱེན་གྱིས་རྣམ་མཁྱེན་གཟིགས་པའི་གཟིགས་ཚུལ་དང༌། དོན་དམ་བདེན་པ་
གཟིགས་ པའི་གཟིགས་ཚུལ་ ལ་ ཁྱད་པར་མེད་པའི་ཕྱིར་ཏེ། རྣམ་མཁྱེན་གྱིས་རྣམ་
མཁྱེན་གཉིས་སྣང་ནུབ་པའི་ཚུལ་གྱིས་རྟོགས། དོན་དམ་བདེན་པ་ཡང་གཉིས་སྣང་
ནུབ་པའི་ཚུལ་གྱིས་རྟོགས་པའི་ཕྱིར། རྟགས་ཁས། འདོད་ན་སླའོ། །འཇུག་འགྲེལ་
ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་(༡༡༩ན)ཞིག་མངོན་
སུམ་དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར། སངས་རྒྱས་ཞེས་བརྗོད་དོ། །ཞེས་
གསུངས་པའི་ཕྱིར།།
- 225 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁ་ཅིག །ཇི་ལྟ་བ་མཁྱེན་པའི་རྣམ་མཁྱེན་གྱིས་བདེན་སྣང་ལ་མ་རེག་པར་དོན་དམ་
བདེན་པ་འབའ་ཞིག་གཟིགས་པ་ལུང་དེའི་དོན་ཡིན་ཞེ་ན། ཇི་ལྟ་བ་མཁྱེན་པའི་རྣམ་
མཁྱེན་གྱི་གཟིགས་ངོར་ཇི་སྙེད་པ་མེད་པར་ཐལ། ལུང་དོན་དེའི་ཕྱིར། འདོད་ན། ཇི་ལྟ་
བ་མཁྱེན་པའི་རྣམ་མཁྱེན་ཆོས་ཅན། ཁྱོད་ཀྱི་གཟིགས་ངོར་ཇི་སྙེད་པ་ཡོད་པར་ཐལ།
ཁྱོད་ཇི་སྙེད་པ་མཁྱེན་པའི་རྣམ་མཁྱེན་ཡིན་པའི་ཕྱིར། དེས་ན་རང་ལུགས་ནི། རྣམ་
མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་ལ་མ་རེག་པར་ཇི་ལྟ་བ་
འབའ་ཞིག་གཟིགས་པར་ལུང་དེའི་དོན་ཡིན། བྱས་པ་ལ་ཁོ་ན་རེ། ཇི་ལྟ་བ་གཟིགས་
པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་ཇི་སྙེད་པ་མ་གཟིགས་
པར་ཐལ། ལུང་དོན་འཐད་པའི་ཕྱིར། འདོད་ན། རྣམ་མཁྱེན་གྱིས་ཀ་བ་གཟིགས་པའི་
གཟིགས་ངོར་བུམ་པ་མ་གཟིགས་པར་ཐལ། འདོད་པའི་ཕྱིར། འདོད་ན། རྣམ་མཁྱེན་
གྱིས་ཀ་བ་གཟིགས་པའི་གཟིགས་ངོར་ཡོད་ན་ཀ་བ་ཡིན་པས་ཁྱབ་པར་ཐལ། དེས་ཀ་
བ་གཟིགས་པའི་གཟིགས་ངོར་བུམ་པ་མེད་པའི་ཕྱིར། འདོད་ན། བུམ་པ་ཆོས་ཅན།
དེར་ཐལ། དེའི་ཕྱིར། ད་
ཁ་ཅིག །རྣམ་མཁྱེན་གྱིས་བུམ་པའི་ཆོས་ཉིད་གཟིགས་པའི་གཟིགས་ངོར་ཡོད་ན།
བུམ་པའི་ཆོས་ཉིད་ཡིན་པས་ཁྱབ་ཟེར་ན། དེ་མི་འཐད་པར་ཐལ། ཀ་བ་བདེན་སྟོང་
དེ། རྣམ་མཁྱེན་གྱིས་བུམ་པའི་ཆོས་ཉིད་གཟིགས་པའི་གཟིགས་ངོར་ཡོད་པའི་ཕྱིར།
དེས་བུམ་པའི་ཆོས་ཉིད་གཟིགས་པའི་(༡༡༩བ)གཟིགས་ངོར་ཆོས་ཐམས་ཅད་ཀྱི་ཆོས་ཉིད་
གཟིགས་པའི་ཕྱིར་ཏེ། གང་གི་དངོས་གཅིག་དེ་བཞིན་ཉིད་མཐོང་བ། །དེ་ཡི་དངོས་
ཀུན་དེ་བཞིན་ཉིད་དུ་མཐོང་། ཞེས་བཤད་པའི་ཕྱིར། ཇི་ལྟ་བ་ཡིན་ན། རྣམ་མཁྱེན་
གྱིས་ཇི་ལྟ་བ་གཟིགས་པའི་གཟིགས་ངོར་ཡོད་པས་ཁྱབ། བྱས་པ་ལ་ཁོ་ན་རེ། ཇི་སྙེད་
པ་ཡིན་ན། རྣམ་མཁྱེན་གྱིས་ཇི་སྙེད་པ་གཟིགས་པའི་གཟིགས་ངོར་ཡོད་དགོས་པར་
- 226 -



དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཐལ། དམ་བཅའ་དེའི་ཕྱིར། འདོད་ན། བུམ་པ་ཆོས་ཅན། ཤེས་བྱ་འཇལ་བའི་ཚད་
མའི་གཞལ་བྱ་ཡིན་པར་ཐལ། ཚད་མས་ཤེས་བྱ་ངེས་པའི་ངེས་ངོར་ཡོད་པའི་ཕྱིར་ཏེ།
ཤེས་བྱ་ཡིན་པའི་ཕྱིར། ཁྱབ་སྟེ། ཇི་སྙེད་པ་ཡིན་ན། རྣམ་མཁྱེན་གྱིས་ཇི་སྙེད་པ་
གཟིགས་པའི་གཟིགས་ངོར་ཡོད་དགོས་པའི་ཕྱིར། རྟགས་ཁས། ཞེས་ཟེར། མ་
ཁ་ཅིག ཇི་ལྟ་བ་གཟིགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་
ངོར། ཇི་སྙེད་པ་ཡོད་ཅེ་ན། ཇི་ལྟ་བ་མཁྱེན་པའི་རྣམ་མཁྱེན་གྱིས་ཇི་ལྟ་བ་གཟིགས་
པའི་གཟིགས་ངོར་གཉིས་སྣང་ཡོད་པའི་ཕྱིར་ཏེ། དེས་ཇི་ལྟ་བ་གཟིགས་པའི་གཟིགས་
ངོར་ཇི་སྙེད་པ་ཡོད་པའི་ཕྱིར། རྟགས་ཁས། གཞན་ཡང་། དངོས་པོ་བྱས་པ་ཅན་ལ་མ་
རེག་པར་རང་བཞིན་འབའ་ཞིག་མངོན་སུམ་དུ་མཛད་པས། དེ་ཉིད་ཐུགས་སུ་ཆུད་
པའི་ཕྱིར་སངས་རྒྱས་ཞེས་བརྗོད་དོ། །ཞེས་བཤད་པ་མི་འཐད་པར་ཐལ། ཇི་ལྟ་བ་
མཁྱེན་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་གཟིགས་ངོར་རྒྱུ་རྐྱེན་གྱིས་བྱས་
པའི་དངོས་པོ་ཡོད་པའི་ཕྱིར་ཏེ། རྩ་བའི་དམ་བཅའ་དེའི་ཕྱིར། རྟགས་ཁས། །
ཁ་ཅིག (༡༢༠ན)ཇི་ལྟ་བ་གཟིགས་པའི་རྣམ་མཁྱེན་གྱིས་ཇི་ལྟ་བ་གཟིགས་པའི་
གཟིགས་ངོར། ཇི་སྙེད་པ་མེད་པ་དེ། ཇི་སྙེད་པའི་གནས་ལུགས་མིན་ནོ་ཟེར་ན། དེ་
ཡིན་པར་ཐལ། དེས་བུམ་པའི་ཆོས་ཉིད་གཟིགས་པའི་གཟིགས་ངོར་བུམ་པ་མེད་པ་དེ་
བུམ་པའི་ཆོས་ཉིད་ཡིན་པའི་ཕྱིར་ཏེ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་
བུམ་པ་མེད་པ་དེ་བུམ་པའི་ཆོས་ཉིད་ཡིན་པའི་ཕྱིར། ཊཱིཀ་ཆེན་ལས། ཕུང་སོགས་
རྣམས་གཟིགས་ངོར་མ་གྲུབ་པ་དེ་དག་གི་དེ་ཁོ་ན་ཉིད་ཡིན་པའི་ཕྱིར། ཞེས་གསུངས།
རྒྱུན་མཐའི་བར་ཆད་མེད་ལམ་གྱི་གཟིགས་ངོར་བུམ་པ་མེད་པ་གནས་ལུགས་ཡིན་
བྱས་པ་ལ་ཁོ་ན་རེ། བུམ་པ་མེད་པ་ཆོས་ཅན། དོན་དམ་བདེན་པ་ཡིན་པར་ཐལ། རྒྱུན་
མཐའི་བར་ཆད་མེད་ལམ་གྱི་གཟིགས་ངོར་དོན་དམ་བདེན་པ་ཡིན་པའི་ཕྱིར། རྟགས་
- 227 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
ཁས། ཞེས་ཟེར། དེའི་ལན་ལ་ཁ་ཅིག །གཉིས་སྣང་ནུབ་པ་དོན་དམ་བདེན་པ་མ་ཡིན་
པར་ཐལ། རྒྱུན་མཐའི་བར་ཆད་མེད་ལམ་དེ་གཉིས་སྣང་ནུབ་པ་ཡིན་པའི་ཕྱིར། འདོད་
ན། རྒྱུན་མཐའི་བར་ཆད་མེད་ལམ་གྱི་གཟིགས་ངོར་གཉིས་སྣང་ནུབ་པ་མེད་པར་ཐལ།
དེའི་གཟིགས་ངོར་གཉིས་སྣང་ནུབ་པ་དོན་དམ་བདེན་པ་མ་ཡིན་པའི་ཕྱིར། མ་གྲུབ་ན།
གཉིས་སྣང་ནུབ་པ་ཆོས་ཅན། དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་
(༡༢༠བ)མེད་ལམ་གྱི་གཟིགས་ངོར་དོན་དམ་བདེན་པ་ཡིན་པའི་ཕྱིར། འཁོར་གསུམ།
ཞེས་ཟེར། སྐྱོན་འཕེན་པ་སྔ་མ་ལ། བུམ་པ་མེད་པ་ཆོས་ཅན། ཁྱོད་བུམ་པའི་གནས་
ལུགས་ཡིན་པར་ཐལ། ཁྱོད་བུམ་པ་ཐ་སྙད་བཏགས་པའི་བཏགས་དོན་བཙལ་བའི་ཚེ་
ན། ཁྱོད་བུམ་པའི་གནས་ལུགས་ཡིན་པའི་ཕྱིར། ཁྱབ་པ་ཁས། བྱས་པ་ལ་ཁོ་ན་རེ།
ཁྱོད་ཀྱི་གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་གི་གཟིགས་
ངོར། ཁྱོད་མེད་པ། ཁྱོད་ཀྱི་གནས་ལུགས་ཡིན་པར་ཐལ། ཁྱོད་གཞི་གྲུབ་པའི་ཕྱིར།
ཞེས་པས་ཐལ་འགྱུར་ལ་ཁྱབ་པ་ཡོད་པར་ཐལ། བུམ་པའི་གནས་ལུགས་ལ་རྩེ་གཅིག་
ཏུ་མཉམ་པར་བཞག་པའི་མཉམ་གཞག་གི་ངོར། བུམ་པ་མེད་པ་བུམ་པའི་གནས་
ལུགས་ཡིན་པའི་ ཕྱིར། རྟགས་ཁས། འདོད་ན། སྟོང་ཉིད་ཆོས་ཅན། དེར་ཐལ། དེའི་
ཕྱིར། འདོད་ན། སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་གི་
གཟིགས་ངོར་སྟོང་ཉིད་མེད་པར་ཐལ། འདོད་པའི་ཕྱིར། འདོད་ན། སྟོང་ཉིད་ཀྱི་
གནས་ལུགས་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་ཆོས་ཅན།།
ཁྱོད་ཀྱི་གཟིགས་ངོར་སྟོང་ཉིད་ཡོད་པར་ཐལ། སྟོང་ཉིད་ལ་རྩེ་གཅིག་ཏུ་མཉམ་པར་
བཞག་པའི་མཉམ་གཞག་ཡེ་ཤེས་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར། (༡༢༡ན)
ཁོ་ན་རེ། སྟོང་ཉིད་ཀྱི་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་
གི་གཟིགས་ངོར་སྟོང་ཉིད་མེད་པར་ཐལ། སྟོང་ཉིད་བདེན་མེད་དུ་རྟོགས་པའི་རིགས་
- 228 -



བ
དབུ་མ་ལ་འཇུག་པའི་མཐའ་དཔྱོད་མཁས་པའི་ཡིད་འཕྲོག །
ཤེས་རྗེས་དཔག་གི་ངེས་ངོར་སྟོང་ཉིད་མེད་པའི་ཕྱིར་ཏེ། དེའི་ངེས་ངོར་སྟོང་ཉིད་མི་
སྣང་བའི་ཕྱིར་ཏེ། རིགས་ངོར་ཆོས་ཅན་གྱི་སྣང་བ་ལྡོག་པ་རྣམ་བཤད་སྙིང་པོ་རྒྱན་
ལས་བཤད་པའི་ཕྱིར། མཁས་པ་ཁ་ཅིག །རྒྱུན་མཐའི་བར་ཆད་མེད་ལམ་གྱི་གཟིགས་
ངོར་སྟོང་ཉིད་མེད་གསུངས། རྒྱུན་མཐའི་བར་ཆད་མེད་ལམ་ཆོས་ཅན། ཁྱོད་ཀྱི་
གཟིགས་ངོར་སྟོང་ཉིད་ཡོད་པར་ཐལ། ཁྱོད་སྟོང་ཉིད་མངོན་སུམ་དུ་རྟོགས་པའི་མཉམ་
གཞག་ཡེ་ཤེས་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། མཉམ་གཞག་
གིས་དེ་ཁོ་ན་ཉིད་རྟོགས་པར་འདོད་པ་ཐམས་ཅད་ཀྱི་ལུགས་ལ། ཡུལ་ཅན་དེའི་ངོར་
ཡུལ་དེ་ཡོད་པར་འདོད་པ་ཁོ་ན་ཡིན། དོན་དམ་དུ་ཡོད་མེད་དཔྱོད་པའི་དོན་དམ་དེ་ག་
ལ་ཡིན། ཞེས་གསུངས་པའི་ཕྱིར།་
རྒྱུན་མཐའི་བར་ཆད་མེད་ལམ་གྱི་གཟིགས་ངོར་དོན་དམ་བདེན་པ་ཡིན་ན། ཁྱོད་
དོན་དམ་བདེན་པ་ཡིན་པས་ཁྱབ། ཟེར་བ་ལ། གཞན་ཡང་། ཡོད་པ་ཆོས་ཅན། ཁྱོད་
དོན་དམ་བདེན་པ་ཡིན་པར་ཐལ། རྒྱུན་མཐའི་བར་ཆད་མེད་ལམ་གྱི་གཟིགས་ངོར་
ཁྱོད་དོན་དམ་བདེན་པ་ཡིན་པའི་ཕྱིར། མ་གྲུབ་ན། རྒྱུན་མཐའི་བར་ཆད་མེད་
(༡༢༡བ)ལམ་གྱི་གཟིགས་ངོར་ཡོད་པ་ཆོས་ཅན། ཁྱོད་དོན་དམ་བདེན་པ་ཡིན་པར་ཐལ།
ཁྱོད་རྒྱུན་མཐའི་བར་ཆད་མེད་ལམ་གྱི་གཟིགས་ངོར་ཡོད་པ་ཡིན་པའི་ཕྱིར། མ་གྲུབ་
ན། དེ་དེ་ཡིན་པར་ཐལ། དེའི་གཞལ་བྱ་ཡིན་པའི་ཕྱིར། རྣམ་མཁྱེན་གྱིས་ཇི་ལྟ་བ་
གཟིགས་པའི་གཟིགས་ངོར་ཇི་སྙེད་པ་མེད་བྱས་པ་ལ། ཁ་ཅིག །རྣམ་མཁྱེན་གྱིས་ཇི་
ལྟ་བ་གཟིགས་པའི་གཟིགས་ངོར་ཇི་སྙེད་པ་ཡོད་པར་ཐལ། དེས་དེ་ལྟར་གཟིགས་
པའི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར་ཏེ། དེས་དོན་དམ་བདེན་པ་
གཟིགས་པའི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར་ཏེ། དེས་བདེན་གཉིས་
གཟིགས་པའི་གཟིགས་ངོར་ཀུན་རྫོབ་བདེན་པ་ཡོད་པའི་ཕྱིར་ཏེ། དེའི་ངོར་བདེན་པ་
- 229 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༡༽
གཉིས་ ཡོད་པའི་ ཕྱིར། གཞན་ཡང་། རྣམ་མཁྱེན་ གྱིས་དོན་དམ་བདེན་པ་གཟིགས་
པའི་གཟིགས་ངོར་ཀུན་རྫོབ་བདེན་པ་ཡོད་པར་ཐལ། དེའི་ངོར་དོན་དམ་བདེན་པ་དངོས་
མེད་ཡིན་པ་ཡོད་པའི་ཕྱིར། མ་གྲུབ་ན། དོན་དམ་བདེན་པ་དངོས་མེད་ཡིན་པ་ཆོས་
ཅན། རྣམ་ མཁྱེན་ གྱིས་ དོན་ དམ་བདེན་ པ་ གཟིགས་ པའི་ གཟིགས་ ངོར་ ཁྱོད་ ཡོད་
པར་ཐལ། ཁྱོད་དོན་དམ་བདེན་པ་དང་གྲུབ་བདེ་དབྱེར་མེད་ཀྱི་ཆོས་ཡིན་པའི་ཕྱིར།
བ བ
མཇུག་བྱང༌། བྱམས་པ །
མཐར་འཛིན་གྱི་གདུང་བ་སེལ་བར་བྱེད་པའི་གཏམ་གྱི་ཚོགས་ལེགས་པར་བཤད་
པའི་རྟེན་ཅིང་འབྲེལ་བར་འབྱུང་བ་གསལ་བར་བྱེད་པའི་སྒྲོན་མེ་ཞེས་བྱ་བ། དཔལ་
ལྡན་བླ་མ་དམ་པ་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་གསུང་རྒྱུན་ཟིན་
བྲིས་སུ་བཀོད་པའོ། །ཟབ་མོའི་(༡༢༢ན)གནས་ལ་རིང་ནས་འཐོམས་པའི་གཏི་མུག་
མུན་པའི་སྨག་རུམ་ན། །ཡིན་མིན་འབྱེད་པའི་བློ་མིག་དང་བྲལ་རང་འགར་འཇུག་པའི་
བྱིས་པ་རྣམས། །ཟབ་ལམ་ལྟ་བའི་བློ་མིག་སྦྱིན་མཛད་རྗེ་བཙུན་བླ་མའི་ལེགས་བཤད་
འདི། །ཀུན་མཁྱེན་ལྗོངས་སུ་བགྲོད་པའི་མིག་གཅིག་བདག་ཅག་འགྲོ་ལ་སྐལ་བཟང་
བགྱིས། །མཐའ་བྲལ་དབུ་མའི་ལམ་བཟང་ཡབ་རྗེ་རྒྱལ་བའི་དགོངས་པ་ཇི་བཞིན་
དུ། །གསལ་བར་བྱེད་པའི་ལེགས་བཤད་ཆོས་ཀྱི་རྒྱལ་མཚན་གསུང་རྒྱུན་དྲི་མེད་འདི།།
པར་དུ་བསྐྲུན་པའི་དགེ་བས་འབྲེལ་ཐོགས་གཙོས་བྱས་མཁའ་མཉམ་སེམས་ཅན་རྣམས། །
རིང་མིན་ཆོས་སྐུ་མངོན་དུ་གྱུར་ཏེ་གཟུགས་སྐུའི་རོལ་བས་བརྩོན་གྱུར་ཅིག །ཅེས་
པའང་བི་ཛ་མངྒ་ལས་བྲིས་པ་ཛ་ཡནྟུ།། །། །
- 230 -



《གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག །
ཕུར་བུ། ཕུན་ཚོགས་ཚོགས་གཉིས། བློ་བཟང་འཇིགས་མེད། །
ཚེ་རིང་བཀྲ་ཤིས། ཡེ་ཤེས། བསམ་གྲུབ། ཚེ་རིང་མ། ལྷ་སྐྱིད།
ཚེ་རིང་ཆོས་སྒྲོན། རྡོ་རྗེ་མཚོ། ལྷག་པ་སྒྲོལ་མ། བཀྲ་གཡང་།
བྱམས་པ་ཆོས་སྒྲོན། བསོད་ནམས་དབྱངས་ཅན།



དཔེ་སྒྲིག་འགན་འཁུར་པ། ཚངས་པོ།
གངས་ཅན་ཁྱད་ཧོར་ལས།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ། །
（ ༡༡/༡༤)
སེར་གཙུག་ནང་བསྟན་དཔེ་རྙིང་འཚོལ་བསྡུ་
ཕྱོགས་སྒྲིག་ཁང་གིས་བསྒྲིགས། །
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀྲུའུ་ཅི་པར་འདེབས་འགན་ཚད་ཀུང་སིས་དཔར་བཏབ།
སྤྱི་ལོ་༢༠ ༡ ༢ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠༡༢ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༧༨ ༧mmX ༡༠༩ ༢mm ༡/༡༦
དཔར་གྲངས། ༠༠༠༡-༣༠༠༠
ISBN 978 - 7-80253——572 - 5/B: 157
གསུང་འབུམ་ཆ་ཚང་( དེབ་༡ - ༡༤ཡོད་)ལ་སྒོར། ༧༢༨.༠༠



ရရှိမည်
ရှိရင်



SOR
65
20
SOR
335
CR
sel



ད་ནས
གངས་ཅན་ཁྱད་ནོར་དཔེ་ཚོགས།
སྤྱིའི་པོད་ཕྲེང་ཉིས་བརྒྱ་དོན་བརྒྱད་པ།
༈ ༦
།
»
ཆ
/
པ་་་་་་
༤
་་་
ན་
17
1:
|:
།
པའི་
|s BN 978-7 - 8 0 2 53-5 22 - 5
gl787 8 0 2ll53 5220>
#r (1=1499]) : 728.00OE
