༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1AC364
n/a
ImageGroup:
ISBN:
12PD17995
9787802535220
Title:
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
rje btsun chos kyi rgyal mtshan gyi gsung 'bum/
Author:
||n/a
n/a
gangs can khyad nor dpe tshogs/;268_281
Descriptor:
Original Publication:
Place:
Publisher:
Date:
pe cin/
krung go'i bod rig pa dpe skrun khang/
2012
Volume:
12
14
Total Volumes:
TBRC Pages:
In/a
Introductory Pages:
Text Pages:
n/a
Scanning Information:
Scanned at Tibetan Buddhist Resource Center, Southwest University of Nationalities,
Chengdu, China.



གངས་ཅན་ཁྱད་ནོར།
།
་
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ།།
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
V
PRERUSNESS
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།
༤



།
ཀ་ཞིག་
དེབ་དང་པོར། གྲུབ་མཐའ་དང་། དོན་བདུན་ཅུ། ས་ལམ། མཁས་གྲུབ་རིན་པོ་
ཚེའི་རྣམ་ཐར་བཅས།
དེབ་གཉིས་པར། ཚད་མ་རྣམ་འགྲེལ་གྱི་དོན་འགྲེལ་རྒྱལ་ཚབ་དགོངས་པ་རབ་
གསལ་བློ་གསལ་མགུལ་རྒྱན་དང༌། འབྲས་རྟོག་གཉིས་པ་དང་གསུམ་པའི་མཐའ་དཔྱོད།
ལེའུ་བཞི་པའི་མཐའ་དཔྱོད། མཉན་བྱའི་ཟུར་བཀོལ།
དེབ་གསུམ་པར། ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་སྐབས་དང་
པོའི་སྤྱི་དོན།
དེབ་བཞི་པར། སྐབས་གཉིས་པ་ནས་སྐབས་བཞི་པའི་བར་གྱི་སྤྱི་དོན།
དེབ་ལྔ་པར། སྐབས་ལྔ་པ་ནས་སྐབས་བརྒྱད་པའི་བར་དང་ཆོས་སྐུའི་སྤྱི་དོན།
དེབ་དྲུག་པར། སྐབས་དང་པོའི་མཐའ་དཔྱོད་མཁས་པའི་མགུལ་རྒྱན།
དེབ་བདུན་པར། སྐབས་གཉིས་པ་ནས་བརྒྱད་པའི་བར་དང་འགོག་སྙོམས་ཀྱི་
མཐའ་དཔྱོད།
དེབ་ བརྒྱད་ པར། དྲང་ ངེས་ སྤྱི་ དོན་ རྒོལ་ངན་ཚར་ གཅོད་ དང༌། དྲང་ ངེས་
མཐའ་དཔྱོད། དགེ་འདུན་ཉི་ཤུའི་སྤྱི་དོན། དགེ་འདུན་ཉི་ཤུའི་མཐའ་དཔྱོད།
དེབ་ དགུ་ པར། རྟེན་ འབྲེལ་ གྱི་ སྤྱི་ དོན་ དང༌ ། རྟེན་ འབྲེལ་ གྱི་ ཐལ་འཕྲེང་།
བསམ་གཟུགས་ཀྱི་མཐའ་དཔྱོད།་
དེབ་བཅུ་པར། དབུ་མའི་སྤྱི་དོན།
དེབ་བཅུ་གཅིག་པར། དབུ་མ་འཇུག་པའི་མཐའ་དཔྱོད།
དེབ་བཅུ་གཉིས་པར། ཀར་ལན་ཀླུ་སྒྲུབ་དགོངས་རྒྱན། གོ་ལན་དང་ཤཱཀ་ལན།
དེབ་བཅུ་གསུམ་པར། འདུལ་བའི་སྤྱི་དོན།
དེབ་བཅུ་བཞི་པར། མཛོད་ཀྱི་སྤྱི་དོན་བཅས་བཞུགས་སོ། །
་་
།



གངས་ཅན་ཁྱད་ནོར།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་།



责任编辑:聪博
图书在版编目(CIP)数据
杰尊确吉坚赞文集:全14册:藏文/(明)杰尊确吉
坚赞著,- - 北京:中国藏学出版社,2012.12
(慧宝系列丛书)
ISBN 978-7-80253-572-5
I.0杰… 1.0杰… .0杰尊确吉坚赞(1469~1544)
- 文集 - 藏语喇嘛宗 - 文集 - 藏语 N.DB946.6 - 53
中国版本图书馆CIP数据核字(2013)第008882号
慧宝丛书
杰尊确吉坚赞文集
第12/14卷
西藏色昭佛教古籍编委会整理
中国藏学出版社出版发行
(北京北四环东路131号)
北京洲际印刷有限责任公司印刷
开本:787 mm × 1092mm 1/16 总印张:364.75
2012年12月第1版- 2012年12月第1次印刷
印数:0001-3000册
| ISBN 978-7-80253-572-5/B.157
本文集定价(1-14册):728.00元



Đinh Thanh 8
D་
༄༅། །རྗེ་བཙུན་ཆོས་ཀྱི་རྒྱལ་མཚན་ཞབས། །
JNA



མའི་ལྟ་བུ་འབབའཕུབས།།དཔལ་ལྡན་བསབཤིག་བརྟན་ཆོས། །གཉལ་སྟོན་ཡང་གསལsའཚལ་ལོ།། བན
དང་།།བློ༌ཆགསུང།ལགཔའམ་གསགཅིབས་བདག་གིཅདའ་བསནས།ཚཙངམ་བྱིནཔའི་དུབདབདས་ནད་ས་འབའི་འདབས་འབང གས་པར།སྐྱའོ
གདགས་
གFམཚམས༌སདམར་རའངས་དདམའ་བའི་དར་དཀྱིལ ་ལམ་བསགསuཟང་
མི་ནུབ་པོ་བདེ་ས་རིལ་བྱའི་མི་བད་མཆུད་པརད་ཞིབ་ལམེས་པརྣམསལ་ལམ་སྒྲུབ་དཔ། ཆེནཔོལམོས་པ་མམ་ལས་དཔུང་པ་གྱུར་ཕྱིན་པ་ཐོག་བ། མྱོལ་ལ་པར་
ཏུག ་ མནབས་ནས་ཐོབྲིསང་བའཁོད་རབ་རྒྱས། མདོ་ འདགསར༌མའམཐོང་མ་རཏུམངའaཀུནཔལ་བའི་དགག །དཔལ་
པ་འདསབ་ཞབལའ མ་འབྱམསམནའཚཔཆེལཨའོངས་པས་ནི་འབར་མར་ནས་མདའwམར་གསར་བའི་མནའང་མིཀུན་ཏཔའ་
ལསངས་འདུག འགནགསར་རིས ་ནག་འད རིང་རྒྱ༌ཆེར་གསམས་ལནརིགbབདམརྟལན་སྐབས་དབoབ་མལམ་དབམ་
འན།ས་ཀུན་རིགས་པ་རྣམ་དཔྱོད་མགགན་རིགསཚུལིརྗེས་ཕརོལཚོལ་ངོམས། །བབ་ནས་ལམ་གདོདགའགཞབས@རཀྱི་རྣམ་དག་མཛད་པས་བདག་
དཞིམ། །སྐྱུནཚོགས་གསརིནསབ)ས་པ་ཡིཅུསཞིང་རིངས་པའི༧མཚནའི་ཞཔལག་གདོས་བསཔའིདག་གའ ། སདདདམའནི།བསམ་ཡཔར་བྱུང་
པདབབའིལ་འོའི་རིགསའཁྱམས་ཤིང་དཀར་ངོ་ཞིང་ཆེན་དཀྱིལབྱོརཔག།དབལཨིནབབས་མཆིནབལད་རn༢ཉིནལསརཔོརའམལས་
པ་བ་
ལ་ལུ།དབལའཇུགདནམཁན་པོས་འབL
རྗེ་ཆེན་པོར་2ན་པརྣམས་ལgབ་ལས
དབང་བཞི་དང་རིགདllསྣང་པདག་རྒྱུ་སྐར་བདག་གི་ཕན་བདག་ག་
རློམས་དངན་པའིཉིདམནས།ཁང་གང་བས་དབུ་མ་
གནས་བཅས་གསན་བོད་ལུགས་འབུམཀྱི་ གདངས་Tསོལ
པགམ་མ་ཡིན་པའི་སྐྱེ་དོག་དང་བོན་འགལ་
གསལ་གྱི་དཀའ་གནད་གསལ་བར་དབང་
ཆབཤེསལའམལོ1
གསུམ་པདཞིག་དང༌མིག་མངས།།དཔའིཡིན་ན་ལུམས་རུང་
ལམ་འདན 1:|:།འོབ
པ་འབར་བའaཚོགས་ཚོར་རས་
རྣམས་མནབ་སོགདནམགinསྦྱན་ཡིད་དཔལ་ཕྱག་
དཔལསྐུར།དཔགས་བལྷ་དངསཨརྒྱས་བསྐྱངས་ལསགས། །ཤིཏཆེན་
རིགས་པས་འབྱེདབྱཁསཔའིགཞུང་རྣམའགྲེལལེགས་པར་བཤདཔའི་གཏེར་རྗེ་ །རྒྱལ་ཆཔ་དརམའིལུགས་བཞིན་བྱེ་བར་བྱ།།འདིར་ས་པའི་བསྟན་བཅོས་དམ་རྣམ་འབྲེལ་གྱི་དོན་འགྲེལ་ཚུལཚབ་དགོངས་པ་རབ་གསལ་
ཕྱོགསལམཇུལ་ནཞེས་བབའཆདཔལ། རྒྱགལན།དེ་རིགས་མིའདྲབལ་ཡོད་པའིལེགས་བརཅརབསོགཏོའི་སྐདབུལ་ཞཚོས༢པོའིམཚལ། བྲམpཝར།༡ཛིན། ཞིམདབོད་སྐདདུརཏམིདམརྣམའགྲེལ་
ཚོགལེངརབཅས་པ་ཞེས་བའོདདེ། དེཡངས་མཎཞེས་པ་ཕྲདངཔོདད།རབདག གབལསོyཔངམལ་འཇུག་པས། དོགེ་ཉིང་མེདབརས་བསྩལབ་རབ་རྣམས་ནི་ཚདམའིསྐདངོརས་གབསིལའ་གཔའི་དབང་
5241cụ hoa Ra RÁI 368A-2009 sau an ASEI SERIES S14LÀ GIAI NHI VIENTISTRICTER 1
ཨེལ་གྱི། །འཁོརལོ་ཡིས།།ཐུབ་བམནསཆེནངའིལ་དབང་བཞིན།ཅསཞོལགདན་སྟེང་ལསརྣམཚལགཤིབལྡདའཁོར་ལོས་བསྒྱུར་ཚུལ་དེལའདུམལེནདེའི་
ཆོསཀྱིཅོདཔཎ་དྲིམམེད་དང་མི་དབུལརྣམ་པར་འཆིངས་པས། །ཟུར་ཕྱིན་པའིའདག་པོར་མངབགསོལག་རྒྱལཚབངམཔདརམའི་ཞབསལའདུད།ཆོས་ཀྱི་བགས་པའི་ཡིད་
ལུགས་བླུན་མེད།།ཁྱོད་ཀྱིས་ཕྱོགསའར་རྒྱས་པར་བྱེད་ནུསཞེངས་རྩལབགཉིས་པའི་དུང་དམན་དེས་ཁྱབ།།བབ་པའིབདག་པོ་དགེབདུནཐུབལའདུད།།དམཆོས་འཛིནཔའི་ནལམམg
ཁྱབ་པས།།ཞིང་དེར་འཆད་རྩོད་རྩོམ་པའི་བྱཁཡིས།།འཔའིབདུནབལེགས་བཅུར་སྒྲིབབལ།།བྱང་ཕྱོགས་མཁས་པའི་ཚོན་མམེབ།ཀུན་མཁྱེནཡོཉིས་པཆོས་འབྱོརདཔལབཟུང་དང་།།
མཁས་པའི་དབང་པོ་དཔལ་འབྱོར་ཞུནབྱུང་ཞབས།།སྨྲ་བའིམཛོདོན་ཡོདདཔལ་ལྡན་ བཀའདྲེནཙནཙི་ལོང་བའཛིནམས་ལདད=ལ་དང་རྩལསལང་ཚལསློབམཚིགས།།དངོས་
ཀ་གཅིག་བྱས་
དརྗེབཙུན་ཁྲམ་ངམིགསཁམེར་བའི་ལས་ཆེན་པོདང་ལྡནཔཉམས་ཀྱི་ཞབས་ཀྱི་པདྨོལགུསཔཆེན་པོས་ཕྱག་འཚལམེད།འདིར་རྒྱས་པའི་བསྟནབཅོས་ཆོདམརྣམ 1
འབྲེལ་གྱི་དོན་ཐར་ལམ་གསལ་བྱེད་ཀྱིས་བཀྲལབ་ལས། གཞུང་སྤྱིའི་འཆད་ཚུལ་དང་། སྤྱི་དོན་གྱི་དཀའགནམཞམསལ་དོགས་པ་བཅདབཞིབངབཤད་པར་བྱ་བའི་ཆོས་ཡིན་ནོ། །མཚན་དང་
དཔེཁྱདབཟང་པོསཁརྒྱནབའིཅུ།།ཟབ་ཅིང་རྒྱ་ཆེའིལེགསབདསོགས་པའི་གསུང་ལྟརིསྙིང་ཆོས་ཀུན་གཟིགསངའི་ཀུགས།།མཉམམེད་ཐུབབའི་དབངཔོགཙུག་གིསམཆོད།ཆགས
གཉིསཟངསརིའིསྒྲོལ་འནསཁསཞས།།ཐུབབའི་བསྟན་དང་བསྟན་པ་སྐྱེ་མེད་ཅེས།།དངོས་སྟོབས་རིགས་པའི་ངརོཚར་སྐྱེགབ།།སུ་ཁའིསིའོས་ཀྱི་གྲགས་པཚུལ།།སྡེ་བདུནམཛོདཔའིདགོL
དོནཡོངས་རྫོ་གས་པ།།བིམེད་རིགས་པའི་སྡུད་ཀྱིས་ལེགསགཅིགསནས།།གཞུངདེནདམས་པའི་མཆོག་ཏུའདོམསམཛདབ་སྒྲུབའིཉིམ་ཁབལའདུད།།རིགས་ལམ་རྩིབས་སྟོངལྡན་བས
f། །ས་ན༌
བཅོསང་མརྣམའབྲེལ་དོནབསྤེལ་རྒྱལ་ཚབ་དགོངས་འགསལ་ཞེས་བ་ལེན་དང་པོ
སཔ་གཅོདཔའདཞིབཙུན་ཆོས་ཀྱི་རྒྱལམཚན་དེ་ལ་བང་པོའིགསུང་རྒྱུན་ལེགས།
རྗེ་བཙུན་གསུང་འབུམ་གྱི་མ་ཕྱིའི་པར་རིས།



དཀར་ཆག །
གསུང་ལན་ཀླུ་སྒྲུབ་དགོངས་རྒྱན་བཞུགས་སོ། །
ཟབ་མོ་སྟོང་པ་ཉིད་ཀྱི་ལྟ་བ་ལོག་རྟོག་འགོག་པར་བྱེད་པའི་བསྟན་བཅོས་ལྟ་བ་
ངན་པའི་མུན་སེལ་ཞེས་བྱ་བ་བཞུགས་སོ། །
གོ་བོ་རབ་འབྱམས་པ་བསོད་ནམས་སེང་གེའི་རྩོད་ལན།
.:(120)
བ...(366)



༄༅། །གསུང་ལན་ཀླུ་སྒྲུབ་དགོངས་རྒྱན་བཞུགས་སོ། །
ཟླ་མེད་སྟོན་པ་ཤཱཀྱའི་རྒྱལ་པོ་དང་། །རྒྱལ་བའི་རྒྱལ་ཚབ་བྱམས་མགོན་ཆོས་ཀྱི་
རྗེ། །ཤིང་རྟ་ཆེན་པོ་ཀླུ་སྒྲུབ་ཐོགས་མེད་སོགས། །(༢ན)སྟོན་དང་བསྟན་འཛིན་རྣམས་
ལ་བདག་ཕྱག་འཚལ། །གང་གི་མཁྱེན་པ་ཉི་མའི་འོད་ཟེར་གྱིས། །ལྟ་ངན་མུན་པའི་
སྨག་རུམ་ཀུན་བཅོམ་སྟེ། །ཐར་པའི་ལམ་བཟང་ཆེས་ཆེར་གསལ་མཛད་པ། །ཀུན་
མཁྱེན་ཙོང་ཁ་པ་ལ་གུས་པས་འདུད། །(༢བ)རིན་ཆེན་དུ་མ་འཛིན་པའི་ས་ཆེན་འདིའི། །
ལྷོ་ཕྱོགས་ཐུབ་བསྟན་དར་བའི་རྒྱལ་ཁམས་སུ། །སྤྲུལ་སྐུ་རིམ་པར་འབྱོན་པའི་རྣམ་རོལ་
གྱིས། །འགྲོ་རྣམས་བདེ་ལ་འགོད་པའི་ཀརྨ་པ། །མི་བསྐྱོད་རྡོ་རྗེའི་མཚན་ཅན་གང་དེ་
ཡིས། །གཞོན་ནུ་རོལ་རྩེད་མཛད་པའི་དུས་ཉིད་ན། །ཡུམ་མདོའི་དགོངས་འགྲེལ་
བསྟན་བཅོས་ཆེན་པོ་མཛད། །བསྟན་བཅོས་དེ་ཡིས་མདོ་དོན་འགྲེལ་བའི་ཚུལ། །མདོ་
རྒྱན་འགྲེལ་བར་བཅས་པའི་ལྟ་བ་ནི། །རྣམ་བརྫུན་ལུགས་ཀྱི་དབུ་མ་ཆེན་པོར་འགྲེལ། །
འདི་ཉིད་འཐད་དམ་འོན་ཏེ་གཞན་ཡིན་ཞེས། །དཔྱོད་ལྡན་རྣམས་ཀྱིས་དགག་སྒྲུབ་
གྱིས་ཤིག་ཅེས། །བཀའ་ཡིག་ཕྲེང་བ་ཕྱོགས་བཅུར་བསྒྲགས་པ་ལས། །མཁས་རྣམས་
ཡིད་ལ་སྤྲོ་དང་ངོ་མཚར་སྐྱེས། །དེ་ཕྱིར་དམ་པའི་གསུང་ལ་དགག་སྒྲུབ་བྱ། །མདོ་རྒྱུད་
ལུང་གི་ཆུ་ཁུར་ཅི་ཡང་འཛིན། །དྲི་མེད་རིགས་པའི་གླེང་ཕྲེང་དྲག་ཏུ་འཁྱུག །སྟོང་ཉིད་
འབྲུག་སྒྲའི་གད་རྒྱངས་མཐོན་པོ་ཅན། །མཁས་མཆོག་དབྱར་སྐྱེས་དབང་པོ་ཙོང་ཁ་
པས། །ལེགས་བཤད་སྙིང་པོ་ཞེས་བྱའི་བསྟན་བཅོས་སུ། །ཚུལ་གཉིས་ཤིང་རྟའི་ལམ་
སྲོལ་ཕྱེ་བ་ལས། །ཀླུ་སྒྲུབ་ཐོགས་མེད་སྐུ་མཆེད་བཞེད་གཞུང་ལ། །ཡིད་ཆེས་རྙེད་པས་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཚུལ་འདིར་སྤྲོ་བར་འགྱུར། །
དེ་ལ་ཐོག་མར་གླེང་བསླང་བ་ནི། རྗེ་ཀརྨ་པ་དུས་གསུམ་མཁྱེན་པ་སོགས་ཀྱི་རྣམ་
འཕྲུལ་སྤྲུལ་སྐུ་མི་བསྐྱོད་རྡོ་རྗེའི་མཚན་ཅན་གྱིས། ཡུམ་གྱི་མདོ་དང༌། མངོན་རྟོགས་
རྒྱན་འགྲེལ་པ་དང་བཅས་པའི་(༣ན)དགོངས་པ་ཐོགས་མེད་སྐུ་མཆེད་ཀྱིས་ཇི་ལྟར་
བཞེད་པ་དང་མཐུན་པའི་རྣམ་བརྫུན་ལུགས་ཀྱི་དབུ་མ་ཆེན་པོར་འགྲེལ་པའི་བསྟན་
བཅོས་བརྩམས་པ་འདི་ལ། དཔྱོད་ལྡན་རྣམས་ཀྱིས་དགག་སྒྲུབ་ལེགས་པར་གྱིས་ཤིག་
ཅེས་པའི་བཀའ་སྩལ་ཕེབས་པ་ཟློག་པར་མ་ནུས་པར། རྗེ་ཀརྨ་པ་གང་གི་གསུང་ལ་
འདིར་འཐད། འདི་མི་འཐད་ཅེས་པའི་དགག་སྒྲུབ་ཞུ་བར་མི་སྤོབས་ནའང་། དགག་
སྒྲུབ་ཀྱི་གནང་བ་ཐོབ་པས་དཔྱད་པ་ཅུང་ཟད་ཞུ་བ་ལ་ཞུགས་སོ། ། ། །
ཐོག་མར་བཞེད་པ་བསྐྱར་བ་ནི། མདོ་དང་རྒྱན་འགྲེལ་པ་དང་བཅས་པའི་དགོངས་
པ་མཐར་ཐུག་པའི་ལྟ་བ་གང་ཞེ་ན། ཐོགས་མེད་སྐུ་མཆེད་བཞེད་པའི་དབུ་མའི་ལྟ་བ་དེ་
ཉིད། ཡུམ་དང་རྒྱན་ལས་འབྱུང་བའི་དགོངས་པ་མཐར་ཐུག་པ་ཡིན་ལ། སློབ་དཔོན་
སེང་གེ་བཟང་པོ་ཡང་ཐོགས་མེད་སྐུ་མཆེད་བཞེད་པའི་དབུ་མ་དེའི་རྗེས་སུ་འབྲང་བར་
མཛད་ཅིང་། ཐོགས་མེད་སྐུ་མཆེད་བཞེད་པའི་དབུ་མ་ཆེན་པོ་དེ་གང་ཞེ་ན། གཟུང་
འཛིན་གཉིས་མེད་ཀྱི་ཡེ་ཤེས་ཀྱི་མིང་ཅན་གཞན་མ་ཡིན་པའི་དེ་བཞིན་ཉིད་ཅེས་བྱ་བ་
དེ་ལ་འཆད་དགོས་པ་ཡིན་ཏེ། དེ་ལྟར་དུ་ཤེར་ཕྱིན་བརྒྱ་རྩ་བརྒྱད་པ་དང་། འཕགས་པ་
ཕྱོགས་ཀྱི་གླང་པོས་བརྒྱད་སྟོང་དོན་བསྡུ་སོགས་ལས་བཤད་ཅིང་། དེས་ན་མི་མོས་པའི་
སྐྱེ་བོ་འགའ་ཞིག་གིས་གནས་ལུགས་མཐར་ཐུག་དང་། བདེན་པར་གྲུབ་པ་འདི། ཐོགས་
མེད་སྐུ་མཆེད་དང་སློབ་དཔོན་སེང་གེ་བཟང་པོའི་(༣བ)དགོངས་པ་མཐར་ཐུག་པ་ཡིན་
ལ། འོ་ན། འགྲེལ་པ་དོན་གསལ་ལས། དེས་བྱས་བྱས་པ་མིན་མཐོང་ནས། །ཞེས་
བཤད་པ་མིན་ནམ་ཞེ་ན། དབྱིག་གཉེན་ཞབས་ལ་མི་མོས་པའི་སྐྱེ་བོ་འགའ་ཞིག་གིས།
-2-



གསུང་ལན་ཀླུ་སྒྲུབ་དགོངས་རྒྱན།
དབྱིག་གཉེན་གྱིས་ཡུམ་མདོའི་དགོངས་པ་དབུ་མར་མ་བཀྲལ་བར་སེམས་ཙམ་དུ་
བཀྲལ་ཅེས་པ་ནི། ཕྱོགས་གཅིག་པའི་དབུ་མ་ལ་ཞུགས་པ་རྣམས་ཀྱི་ཡིན་གྱི། དབྱིག་
གཉེན་གྱི་ཡུམ་གྱིས་མདོའི་དགོངས་པ་གྲུབ་མཐའ་སྨྲ་བ་བཞིའི་ཡ་གྱལ་གྱི་སེམས་ཙམ་
དུ་བཀྲལ་བ་ནི་གནས་མེད་ཅིང་། སྐབས་མེད་ལ། སློབ་དཔོན་སེངྒེ་བཟང་པོས་དབྱིག་
གཉེན་གྱི་ཡུམ་དོན་སེམས་ཙམ་དུ་བཀྲལ་བར་ཡང་མ་གསུངས་པས། དེས་བྱས་པ་མིན་
པར་མཐོང་བའི་ཡུལ་གྱི་སློབ་དཔོན་དེ་དབྱིག་གཉེན་ཞབས་མིན་པར་སེམས་སོ། །གལ་
ཏེ་ཡིན་ན་དབྱིག་གཉེན་གྱིས་ཡུམ་དོན་སེམས་ཙམ་དང་མཐུན་པར་འགྲེལ་པའི་འགྲེལ་
པ་ཞིག་དང་། སེམས་ཙམ་གྱི་ལྟ་བ་ཡུམ་དོན་དུ་འཆད་པ་གཉིས་ཡོད་དགོས་པ་ལས།
དང་པོ་ལྟར་ན། སེམས་ཙམ་གྱི་གྲུབ་མཐའ་དང་མཐུན་པར་འགྲེལ་པ་བྱས་པས། བྱས་
པ་མ་ཡིན་པར་མི་རིགས་ཏེ། བཅོམ་ལྡན་འདས་ཀྱིས་ཡུམ་གྱི་མདོ་ཉིད་དུའང་། སེམས་
ཙམ་དང་ཐུན་མོང་དུ་གསུངས་པ་མང་དུ་ཡོད་པས། དེ་ཡང་བྱས་པ་མ་ཡིན་པར་མི་རིགས་
པའི་ཕྱིར། གཉིས་པ་མི་རིགས་པའི་རྒྱུ་མཚན་གོང་དུ་བཤད་ཟིན་ཅིང་། ཁྱད་པར་གྲུབ་
མཐའ་སྨྲ་བ་བཞིའི་ཟླས་ཕྱེ་བའི་དབུ་མའི་ལྟ་བ་སྟོན་པའི་མདོའི་དགོངས་པ་འགྲེལ་པའི་
སྐབས་སུ། སེམས་ཙམ་དུ་བཀྲལ་ན། བསྟན་པ་ཆུད་གཟན་པར་འགྱུར་ལ། དབྱིག་
གཉེན་ཞབས་ནི་བསྟན་པ་ཆུད་གཟན་པར་མི་མཛད་པར་བསྟན་(༤ན)པའི་རྒྱན་གཅིག་
པུ་ཡིན་པའི་ཕྱིར། གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་པ་
ཡིན་པ་དེ་ཀླུ་སྒྲུབ་ཡབ་སྲས་བཞེད་དམ་མི་བཞེད་ཅེ་ན། ཡུམ་གྱི་མདོ་དང་དབུ་མ་རིགས་
ཚོགས་སུ་ཆོས་ཐམས་ཅད་བདེན་པར་མེད་པ་ཙམ་གྱི་སྟོང་ཉིད་མེད་དགག་དེ་ཉིད་
བསྟན་གྱི་དབུ་མ་ཆེན་པོའི་ལྟ་བ་མ་བསྟན་ལ། གཟུང་འཛིན་གཉིས་མེད་ཡེ་ཤེས་ལ་
གནས་ལུགས་མཐར་ཐུག་ཏུ་འཇོག་པའི་དབུ་མ་ཆེན་པོའི་ལྟ་བ་དེ་ཉིད་ཀླུ་སྒྲུབ་ཀྱིས་
བསྟོད་ཚོགས་དང༌། སློབ་དཔོན་འཕགས་པ་ལྷས་དབུ་མ་བཞི་བརྒྱ་པ་སོགས་སུ་བསྟན་
-3-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་ཡིན་ནོ། །ཞེས་གསུངས། །
མདོ་རྒྱན་འགྲེལ་པ་དང་བཅས་པའི་དགོངས་པ་འགྲེལ་ཚུལ་ལ་དོགས་པ་ཞུ་བ་
ནི། ཐོགས་མེད་སྐུ་མཆེད་ལྟ་བ་མཐུན་པ་དང་། ཐོགས་མེད་སྐུ་མཆེད་བཞེད་པའི་ལྟ་བ་
དེ་ཉིད་མདོ་རྒྱན་འགྲེལ་པ་དང་བཅས་པའི་དགོངས་པ་ཡིན་ནོ། །ཞེས་གསུངས་པ་ལ་སྐུ་
མཆེད་གཉིས་ལྟ་བ་མི་མཚུངས་ཏེ། འཕགས་པ་ཐོགས་མེད་ཀྱི་རྒྱུད་བླ་མའི་འགྲེལ་པར་
ཆོས་ཐམས་ཅད་བདེན་པས་སྟོང་པའི་སྟོང་ཉིད་གནས་ལུགས་མཐར་ཐུག་ཏུ་འགྲེལ་ནས་
མགོན་པོ་ཀླུ་སྒྲུབ་དང་ཁྱད་པར་མེད་པར་ཡུམ་གྱི་མདོའི་དངོས་བསྟན་སྒྲ་ཇི་བཞིན་པར་
ཞལ་གྱིས་བཞེས་ཤིང་། དེ་ཉིད་རྣམ་ངེས་སོགས་སུ་མདོ་དོན་སེམས་ཙམ་དུ་བཀྲལ་བ་
ནི། སློབ་དཔོན་དབྱིག་གཉེན་ལ་སོགས་པ་རྗེས་སུ་གཟུང་བའི་ཕྱིར་དུ་གསུངས་པ་ཡིན་
ལ། དབྱིག་གཉེན་ སེམས་ ཙམ་ པ་ཡིན་པར་འགྲེལ་བཤད་མཛད་ པ་པོའི་མཁས་པ་
རྣམས་ཞལ་མཐུན་པར་འབྱུང་སྟེ། དེ་ལྟར་ཡང་ཚིག་གསལ་ལས། དེ་ལ་མདོར་བསྡུ་ནི།
(༤བ)འཕགས་པ་ཐོགས་མེད་དང་སློབ་དཔོན་དབྱིག་གཉེན་དག་གི་སྐབས་བརྒྱད་དུ་ཕྱེ་བ་
ནི་མེད་ཀྱི། དོན་གཞན་དུ་རྣམ་པར་རིག་པའི་གྲུབ་པའི་མཐར་རྒྱལ་བའི་ཡུམ་བཀྲལ་ཏེ།
ཚིག་ལེའུར་བྱས་པ་ཐེག་པ་ཆེན་པོའི་དབུ་མའི་ལྟ་བ་འདི་ནི་སློབ་དཔོན་དབྱིག་གཉེན་དེའི་
ཡུལ་དུ་མ་གྱུར་པས་ན། སློབ་དཔོན་ཐོགས་མེད་ས་འོད་བྱེད་པ་བརྙེས་པས་ཀྱང་། དེས་
འདུལ་བ་དང་འཚམ་པར་བཀྲལ་ཏེ། སེམས་ཅན་གཅིག་གི་དོན་གྱི་ཕྱིར། །སྲིད་མཐའི་
བར་དུ་གནས་པར་བྱེད། །ཅེས་སོགས་དྲངས་ནས་བཤད་ཅིང་། རྟོགས་དཀའི་སྣང་བ་
ལས་ཀྱང་། ཕྱི་རོལ་གྱི་ཤེས་བྱ་ཡོད་པས་ན། ནང་གི་ཤེས་པ་ལ་བརྟེན་ཅིང་། སེམས་
ཙམ་གྱི་གཞུང་ལ་གནས་པ་ཉིད་ཡིན་པ་དེ་ནི། འགྲོ་དོན་རྩ་ལག་ཅེས་བྱ་བ་ལ་སོགས་པ་
ཡིན་ཏེ། ཞེས་སློབ་དཔོན་དབྱིག་གཉེན་སེམས་ཙམ་པར་གསལ་བར་མཛད་ཅིང་། ཤེར་
འབྱུང་བློ་གྲོས་ཀྱིས་ཀྱང་འཕགས་པ་དང་སློབ་དཔོན་དག་གིས་མངོན་པར་རྟོགས་པ་



གསུང་ལན་ཀླུ་སྒྲུབ་དགོངས་རྒྱན།
དང་སྦྱར་བ་ལ། མ་བལྟོས་པར་བཤད་པའི་ཕྱིར་དང༌། ཤེས་བྱ་ནང་གི་ཚུལ་ལ་བརྟེན་
པའི་ཕྱིར། ཞེས་སོགས་འགྲེལ་བཤད་མཛད་པ་པོ་རྣམས་ཞལ་མཐུན་པར་འབྱུང་ཞིང་།
འགྲེལ་པ་དོན་གསལ་ལས་ཀྱང་། དེས་བྱས་བྱས་པ་མིན་མཐོང་ནས། །ཞེས་ གསུངས་ པ་
ལ་འབྲུ་སྣོན་གནང་འདུག་ཀྱང་དགོངས་པར་འགྲོ་བར་མི་སེམས་ལགས། །
དེའི་རྒྱུ་མཚན་དེས་བྱས་བྱས་པ་མིན་པར་མཐོང་བའི་སློབ་དཔོན་དེ་དབྱིག་གཉེན་
ལས་གཞན་ཡིན་ན། འཕགས་པ་གྲོལ་སྡེ། ཐོགས་མེད་སྐུ་མཆེད་སློབ་དཔོན་རྣམས་ཀྱི་
སྔ་རོལ་དུ། མདོ་དོན་སེམས་ཙམ་དུ་འགྲེལ་བའི་བསྟན་བཅོས་རྩོམ་པ་པོའི་པཎྜི་ཏ་སུ་
ཡང་མ་བྱུང་སྟེ། ཐོགས་(༥ན)མེད་སྐུ་མཆེད་ཀྱིས་མདོ་དོན་སེམས་ཙམ་དུ་འགྲེལ་པའི་
རྣམ་པར་རིག་པའི་གྲུབ་མཐའི་སྲོལ་ཐོག་མར་ཕྱེ་བ་ཡིན་པའི་ཕྱིར། དེ་ལྟ་མིན་པར།
དེས་བྱས་བྱས་པ་མིན་པར་མཐོང་བའི་སློབ་དཔོན་དབྱིག་གཉེན་ལས་གཞན་ཡིན་ན།
དེ་འདྲའི་སློབ་དཔོན་དེ་སུ་ཞིག་མཚན་གཞི་འཛིན་པ་གནང་དགོས་ཤིང་། དེས་བྱས་
བྱས་པ་མིན་མཐོང་ནས། །ཞེས་པ་དང་། འགྲོ་དོན་རྩ་ལག་དབྱིག་གི་གཉེན། །ཞེས་པའི་
ཚིག་སྔ་ཕྱི་ཡང་མ་འབྲེལ་བར་འགྱུར་ལ། དབྱིག་གཉེན་གྱིས་མདོ་དོན་སེམས་ཙམ་གྱིས་
གྲུབ་མཐའ་དང་མཐུན་པར་འགྲེལ་པའི་བསྟན་བཅོས་མཛད་པར་བཞེད་པ་དང་། དབྱིག་
གཉེན་གྱིས་ཡུམ་དོན་སེམས་ཙམ་དུ་འགྲེལ་པའི་བསྟན་བཅོས་མཛད། ཅེས་པ་ཡང་
བཞེད་པ་མིན་ལས་ཆེ། ཡང་ཊིཀྐ་མཛད་པ་འདིར། ཤེས་བྱ་ནང་གི་ཡིན་པ་ལ་བརྟེན་
ནས་བཀྲལ། ཅེས་གསུངས་ཀྱང་། དེ་ལ་བརྟེན་ནས་བཀྲལ་བ་ཙམ་གྱིས་དགོངས་དོན་
མཐར་ཐུག་དེར་བཀྲལ་བ་མ་ངེས། ཞེས་གསུངས་པ་དང་། ཤེས་བྱ་ནང་གི་ཡིན་པ་ལ།
ཞེས་པའི་འབྲུ་སྣོན་གྱི་སྐབས་སུ། དབྱིག་གཉེན་གྱིས་གདུལ་བྱའི་མོས་པའི་དབང་གིས་
སེམས་ཙམ་དུ་བཀྲལ། ཞེས་པ་དང་། དབྱིག་གཉེན་གྱིས་ཡུམ་དོན་སེམས་ཙམ་དུ་མ་
བཀྲལ། ཅེས་གསུངས་པ་ཡང་ཇི་ལྟར་ཡིན་ལགས། དེས་ན། འགྲེལ་པ་དོན་གསལ་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དང་། དེའི་འགྲེལ་བཤད་མཛད་པ་པོ་རྣམས་ཞལ་ འཆམ་པར་མཁས་མཆོག་དབྱིག་
གཉེན་སེམས་ཙམ་པར་བཤད་ཅིང་། ཁྱད་པར་དུ་དཔལ་ལྡན་ཟླ་བ་གྲགས་པས་ཀྱང༌།
གལ་ཏེ་གནས་བརྟན་(༥བ)དབྱིག་གཉེན་དང་། ཕྱོགས་ཀྱི་གླང་པོ་དང་། ཆོས་སྐྱོང་ལ་སོགས་
པ་བསྟན་བཅོས་རྣམས་ཀྱི་མཛད་པ་པོ་བྱོན་ཟིན་པར་གྱུར་བ་དེ་དག་གིས་ཀྱང་། ཡི་གེ་
ཙམ་ཐོས་པས་འཇིགས་ཏེ། རྟེན་ཅིང་འབྲེལ་བར་འབྱུང་བའི་དོན་ཕྱིན་ཅི་མ་ལོག་པར་
སྟོན་པ་འདི་སྤངས་སམ་ཞེ་ན། དེ་སྐད་དུ་སྨྲའོ། །ཞེས་དང་། དེ་དག་གིས་ཀྱང་མང་དུ་
གསན་པ་རྣམ་པ་དེ་ལྟ་བུ་མངའ་བར་ཟིན་ཀྱང་། སྟོང་པ་ཉིད་ལ་ལྷག་པར་མོས་པའི་ས་
བོན་དང་བྲལ་བས་སྟོང་པ་ཉིད་ཐུགས་སུ་ཆུད་པར་མི་སྤྱོད་དོ། །ཞེས་བྱ་བར་ཤེས་པར་
བྱའོ། །ཞེས་གསུངས་ཤིང་། དེ་བཞིན་དུ། སློབ་དཔོན་ལེགས་ལྡན་འབྱེད་ལ་སོགས་
པས་ཀྱང་དེ་ལྟར་གསུངས་འདུག་པ། དཔལ་ལྡན་ཟླ་བའི་ཞབས་ལ་སོགས་པའི་པཎྜི་ཏ་
དེ་རྣམས་གཞན་ལ་ཕྲག་དོག་གི་དྲི་མ་དང་བྲལ། ཐུགས་གཟུ་བོར་གནས་ཤིང་རང་དང་
གཞན་གྱི་བློའི་ཚོད་ཟིན་པས་གྱ་ཚོམ་དུ་མཁས་མཆོག་དབྱིག་གཉེན་དང་། ཕྱོགས་གླང་
སོགས་ཀྱི་སྟོང་ཉིད་ཐུགས་སུ་མ་ཆུད་དོ། །ཞེས་ག་ལ་གསུང་། མཁས་མཆོག་དབྱིག་
གཉེན་སོགས་ཀྱི་གཞུང་གི་དགོངས་པ་དབུ་མ་ཆེན་པོར་གཏན་མི་གནས་ཤིང་། སེམས་
ཙམ་དུ་གནས་འདུག་པས་དེ་ལྟར་གསུངས་པར་གདོན་མི་ཟ་ལགས། དེ་བཞིན་དུ་སློབ་
དཔོན་ཕྱོགས་གླང་འཕགས་པར་བཞེད་པ་ཡང་མི་འཐད་དེ། འགྲེལ་པ་འཐད་ལྡན་ལས་
ཀྱང་། ཕྱོགས་གླང་གིས་མུ་སྟེགས་པ་རིགས་པས་ཕམ་པར་བྱས་ཀྱང་། སངས་རྒྱས་ཀྱི་
བསྟན་པ་ལ་འཇུག་མ་འགོད་པར་ཁ་ནས་མེ་སྦར། སྤྱིལ་པོ་བསྲེགས་ནས་ནམ་མཁའ་
ལ་འཕུར་བའི་ཚེ་ཐེག་ཆེན་སེམས་བསྐྱེད་གཏོང་བར་ཆས་པ་ན། རྗེ་བཙུན་འཇམ་དཔལ་
དབྱངས་(༦ན)མདུན་གྱི་ནམ་མཁར་བྱོན་ནས། བུ་མ་བྱེད་མ་བྱེད་ཐེག་པ་དམན་པ་དང་ཕྲད་
པ་ལས་ནི་བློ་གྲོས་ངན་པ་སྐྱེ་བས། ཇི་སྲིད་ས་མ་ཐོབ་ཀྱི་བར་དུ་ཁྱོད་ཀྱི་དགེ་བའི་བཤེས་སུ་



གསུང་ལན་ཀླུ་སྒྲུབ་དགོངས་རྒྱན།
ང་འགྱུར་གྱི། ཁྱོད་ཀྱི་བསྟན་བཅོས་འདི་ལ་མུ་སྟེགས་སོགས་ཀྱིས་གནོད་མི་ནུས་པར་
ཤེས་པར་བྱ་སྟེ། ཕྱི་མའི་དུས་སུ་འཇིག་རྟེན་ཀུན་གྱི་མིག་གཅིག་ཏུ་ནི་འདི་འགྱུར་རོ། །
ཞེས་སློབ་དཔོན་ཕྱོགས་གླང་གིས་ས་མ་ཐོབ་པར་བཤད་ཅིང་། དེ་བཞིན་དུ་དཔལ་ལྡན་
ཟླ་བ་གྲགས་པས་ཀྱང་སློབ་དཔོན་ཕྱོགས་གླང་གིས། སྟོང་ཉིད་ཐུགས་སུ་མ་ཆུད་པར་
བཤད། གནས་བརྟན་ཆོས་སྐྱོང་གིས་ཀྱང་སྟོང་ཉིད་ཐུགས་སུ་མ་ཆུད་པར་འཇུག་འགྲེལ་དུ་
གསུངས་པ་དང་། སློབ་དཔོན་ཤནྟི་པས་ཤེར་ཕྱིན་གྱི་མདོའི་དགོངས་པ་སེམས་ཙམ་དུ་
བཀྲལ་བ་དང་། བཞི་བརྒྱ་པའི་འགྲེལ་པར་གནས་བརྟན་ཆོས་སྐྱོང་གིས་རྩ་ཤེའི་དགོངས་
པ་སེམས་ཙམ་དུ་བཀྲལ་བར་གསུངས་པས། གྲུབ་མཐའ་སྨྲ་བ་བཞིའི་ཟླས་ཕྱེ་བའི་དབུ་
མའི་ལྟ་བ་འཆད་པའི་མདོ་སེམས་ཙམ་དུ་བཀྲལ་བས། བསྟན་པ་ཆུད་གཟན་པར་
འགྱུར་ན། མཁས་གྲུབ་དེ་གཉིས་ལ་མཚུངས་ཤིང་། བཅོམ་ལྡན་འདས་ཀྱི་གསུང་རབ་
ལས་སེམས་ཙམ་པའི་རིགས་ཅན་གྱི་གདུལ་བྱ་ རྗེས་སུ་གཟུང་བའི་ཕྱིར་དུ་འཁོར་ལོ་
གསུམ་པ་སོགས་སུ་སེམས་ཙམ་གྱི་ལྟ་བ་རྒྱས་པར་གསུངས་ལ། དེའི་དགོངས་པ་འགྲེལ་
པ་ལ། མགོན་པོ་བྱམས་པས། བྱམས་ཆོས་ཕྱི་མ་གསུམ་མཛད་ཅིང་
། དེ་དག་གི་
དགོངས་འགྲེལ་དུ་འཕགས་པ་ཐོགས་མེད་ཀྱིས། ས་སྡེ་ལྔ་སྡོམ་རྣམ་གཉིས་དང་། དབྱིག་
གཉེན་གྱིས་རབ་ཏུ་(༦བ)བྱེད་པ་སྡེ་བརྒྱད་སོགས་སུ། འཁོར་ལོ་ཕྱི་མ་གཉིས་ཀྱི་དགོངས་
པ་གྲུབ་མཐའ་སྨྲ་བ་བཞིའི་ཡ་གྱལ་གྱི་སེམས་ཙམ་དུ་བཀྲལ་བས། གྲུབ་མཐའ་སྨྲ་བ་
བཞིའི་ཡ་གྱལ་གྱི་དབུ་མའི་ལྟ་བ་སྟོན་པའི་མདོའི་དགོངས་པ་སེམས་ཙམ་དུ་བཀྲལ་བ་
ཙམ་གྱིས་བསྟན་པ་ཆུད་གཟན་པར་ག་ལ་འགྱུར་ཏེ། བཅོམ་ལྡན་འདས་ཀྱིས་ཐེག་ཆེན་
གྱི་རིགས་ཅན་གྱི་གདུལ་བྱ་སེམས་ཙམ་པ་རྣམས་རྗེས་སུ་གཟུང་བའི་ཕྱིར་དུ་སེམས་
ཙམ་གྱི་བཀའ་དུ་མ་གསུངས་པ་རྣམས་དོན་ཡོད་པར་བྱས་པ་ཡིན་པས་བསྟན་པའི་རྒྱན་
ཡིན་ནོ་སྙམ་དུ་སེམས་ལགས། དེ་ལྟར་མིན་ན་བྱམས་ཆོས་ཕྱི་མ་ཡུམ་གྱི་མདོའི་དོན་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྲུབ་མཐའ་སྨྲ་བ་བཞིའི་ ཟླས་ཕྱེ་བའི་སེམས་ཙམ་དུ་མ་བཀྲལ་བར་ཐལ། དེ་ལྟར་
བཀྲལ་ན་བསྟན་པ་ཆུད་གཟན་པར་འགྱུར་བའི་ཕྱིར། རྟགས་ཁས་བླངས། འདོད་ན།
འཕགས་པ་ཐོགས་མེད་ཀྱིས་ས་སྡེ་ལྔ་སྡོམ་རྣམ་པ་གཉིས་ལ་སོགས་པར་བྱམས་ཆོས་ཕྱི་
མ་གསུམ་གྱི་ རྗེས་སུ་འབྲངས་ནས་རྣམ་རིག་པའི་ཤིང་རྟའི་སྲོལ་ཕྱེ་བ་མ་ཡིན་པར་
འགྱུར་ལ། དེ་ལྟ་ན་འཕགས་པ་ཐོགས་མེད་རྣམ་རིག་པའི་ཤིང་རྟའི་སྲོལ་འབྱེད་མ་ཡིན་
པར་འགྱུར་བས། ཤིང་རྟ་ཆེན་པོ་གཉིས་ཀྱི་རྣམ་གཞག་མི་འཐད་པར་འགྱུར་རོ། །དེས་
ན་ཤིང་རྟ་ཆེན་པོ་གཉིས་ཞེས་གྲགས་པ་ནི། ཐེག་པ་ཆེན་པོའི་དབང་དུ་བྱས་པ་ཡིན་
ཞིང་། དེའི་ནང་ནས་ཀྱང་ཤེར་ཕྱིན་གྱི་མདོའི་དགོངས་པ་འགྲེལ་ཚུལ་གྱི་དབང་དུ་བྱས་
པ་ཡིན་ལ། དེ་ཡང་འཕགས་པ་ཐོགས་མེད་ཀྱིས་སེམས་ཙམ་པའི་རིགས་ཅན་དུ་མ་རྗེས་
སུ་གཟུང་བའི་ཕྱིར་དུ་ས་སྡེ་ལྔ་སྡོམ་རྣམ་པ་གཉིས་ལ་སོགས་པར་འཁོར་ལོ་ཐ་མའི་རྗེས་
སུ་འབྲངས་ནས་འཁོར་ལོ་བར་པའི་མདོ་སྒྲ་ཇི་བཞིན་པ་ལ་རིགས་པའི་གནོད་(༧ན)
བྱེད་བསྟན་ནས། འཁོར་ལོ་བར་པའི་དགོངས་པ་མཐར་ཐུག་སེམས་ཙམ་དུ་འགྲེལ་པར་
མཛད་ལ། མགོན་པོ་ཀླུ་སྒྲུབ་ཀྱིས་འཁོར་ལོ་ཐ་མ་དྲང་དོན་དགོངས་པ་ཅན་དུ་བསྒྲུབས་
ནས། འཁོར་ལོ་བར་པའི་དངོས་བསྟན་སྟོང་ཉིད་ཀྱི་རིམ་པ། གཟུགས་ནས་རྣམ་མཁྱེན་
གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་ངེས་
དོན་མཐར་ཐག་ཏུ་སྒྲུབ་པའི་ཤིང་རྟའི་སྲོལ་ཕྱེ་བས། ཤིང་རྟ་ཆེན་པོ་གཉིས་ཞེས་རྒྱ་བོད་
ཀྱི་མཁས་པ་རྣམས་ལ་གྲགས་པས་དབུ་མའི་ལྟ་བ་སྟོན་པའི་མདོའི་དགོངས་པ་འགྲེལ་
པའི་ཚེ། གྲུབ་མཐའ་སྨྲ་བ་བཞིའི་ཟླས་ཕྱེ་བའི་སེམས་ཙམ་དུ་བཀྲལ་ན་བསྟན་པ་ཆུད་
གཟན་པར་མི་འགྱུར་བར་སེམས་ལགས། །
དེས་ན་བྱམས་ཆོས་ཕྱི་མ་གསུམ་པོ་ཆོས་ཅན། སེམས་ཙམ་པའི་བསྟན་བཅོས་ཡིན་
ཏེ། མཐར་ཐུག་ཐེག་པ་གཅིག་ཏུ་སྟོན་པའི་མདོ་དགོངས་གཞི་དགོས་པ་དངོས་ལ་གནོད་
- 8 -



གསུང་ལན་ཀླུ་སྒྲུབ་དགོངས་རྒྱན།
བྱེད་གསུམ་གྱི་སྒོ་ནས་དྲང་དོན་དགོངས་པ་ཅན་དུ་བཀྲལ་ནས། མཐར་ཐུག་ཐེག་པ་
གསུམ་དུ་གྲུབ་པ་བསྟན་བྱའི་གཙོ་བོར་བྱས་ནས་སྟོན་པའི་ཐེག་ཆེན་གྱི་བསྟན་བཅོས་
ཡིན་པའི་ཕྱིར། ཡང་དེ་ཆོས་ཅན། སེམས་ཙམ་པའི་བསྟན་བཅོས་ཡིན་ཏེ། མཚན་ཉིད་
གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་ཕྱེ་ནས། ཡོངས་གྲུབ་བདེན་གྲུབ་ཏུ་གཙོ་
བོར་སྟོན་པའི་ཐེག་ཆེན་གྱི་བསྟན་བཅོས་ཡིན་པའི་ཕྱིར། དེས་ན་བྱམས་ཆོས་སྡེ་ལྔ་
དགོངས་པ་གཏན་མི་གཅིག་སྟེ། མངོན་རྟོགས་རྒྱན་དང་རྒྱུད་བླ་མར་མཐར་ཐུག་ཐེག་པ་
གཅིག་ཏུ་བཤད། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཡོད་པ་དང་།
(༧བ)གཞན་དབང་དང་ཡོངས་གྲུབ་བདེན་པར་མེད་པ་དང་། ཉན་རང་འཕགས་པས་
ཆོས་ཀྱི་བདག་མེད་ངེས་པར་རྟོགས་དགོས་པ་དང་། ཀུན་གཞིའི་རྣམ་ཤེས་ཁས་མི་ལེན་
པ་སོགས། མགོན་པོ་ཀླུ་སྒྲུབ་ཀྱི་དགོངས་པ། དཔལ་ལྡན་ཟླ་བས་བཀྲལ་བ་ཇི་ལྟ་བ་
བཞིན་བཤད་ཅིང་། བྱམས་ཆོས་ཕྱི་མ་གསུམ་དུ་དེ་རྣམས་ལས་བཟློག་སྟེ་བཤད་པའི་
ཕྱིར། མངོན་རྟོགས་རྒྱན་དང་རྒྱུད་བླ་མར་མཐར་ཐུག་ཐེག་པ་གཅིག་ཏུ་བཤད་པའི་ཚུལ་
ལ། མངོན་རྟོགས་རྒྱན་དུ་བཤད་ཚུལ་ལམ་ཤེས་ཀྱི་ཡན་ལག་གི་སྐབས་ལས་གསལ་
ཞིང་། རྒྱུད་བླ་མ་ལས་ཀྱང་། མཐར་ཐུག་ཐེག་པ་གཅིག་ཏུ་བཤད་པ་ཡིན་ཏེ། དེ་ཉིད་
ལས། མི་རྟག་སྡུག་བསྔལ་བདག་མེད་དང་། །ཞི་བའི་སྒྲ་ཡིས་ཐབས་མཁྱེན་པ། །སེམས་
ཅན་སྲིད་གསུམ་སྐྱོ་བསྐྱེད་ནས། །མྱ་ངན་འདས་ལ་རབ་གཞུག་མཛད། །ཞི་བའི་ལམ་
ལ་རབ་ཞུགས་པ། །མྱ་ངན་འདས་ཐོབ་འདུ་ཤེས་ཅན། །དམ་ཆོས་པདྨ་དཀར་ལ་
སོགས། །ཆོས་ཀྱི་དེ་ཉིད་བསྟན་པ་ཡིས། །དེ་དག་སྔར་འཛིན་ལས་བཟློག་སྟེ། །ཐབས་
དང་ཤེས་རབ་ཡོངས་བཟུང་བས། །ཐེག་པ་མཆོག་ལ་སྨིན་མཛད་དེ། བྱང་ཆུབ་མཆོག་
ཏུ་ལུང་བསྟན་ཏོ། །ཞེས་གསུངས་པ་འདིས་མཐར་ཐུག་ཐེག་པ་གཅིག་ཏུ་གསལ་བར་
བསྟན་ཏོ། །གལ་ཏེ་དེ་ལྟར་གསུང་བ་བྱང་ཆུབ་ཏུ་འགྱུར་བ་པོའི་ཉན་ཐོས་ཀྱི་དབང་དུ་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བྱས་པ་ཡིན་གྱི། ཞི་བ་བགྲོད་པ་གཅིག་པུ་བའི་ཉན་ཐོས་དགྲ་བཅོམ་པས་སངས་རྒྱ་བ་
མི་སྲིད་པ། རྒྱུད་བླ་མའི་དགོངས་པ་ཡིན་ནོ། །ཞེ་ན། དེ་ལྟར་ན་དམ་ཆོས་པད་དཀར་གྱི་
ལུགས་ལའང་མཐར་ཐུག་ཐེག་ པ་ གསུམ་ དུ་(རན)གྲུབ་པར་ཐལ་བ་བཟློག་ཏུ་མེད་
དོ། །ཞེས་རྗེ་ཙོང་ཁ་པ་ཡབ་སྲས་གསུང་ངོ༌། །
གཞན་ཡང་རྒྱུད་བླ་མ་ནས། མཐར་ཐུག་ཐེག་པ་གཅིག་ཏུ་བཤད་པ་ཡིན་ཏེ། དེ་
ཉིད་ལས། ཐུབ་པ་ཆོས་ཀྱི་སྐུ་ཅན་ཏེ། །ཚོགས་ཀྱང་དེ་ཡི་མཐར་ཐུག་ཕྱིར། །ཞེས་ཐེག་
པ་གསུམ་གྱི་ཚོགས་དགེ་འདུན་དཀོན་མཆོག་ཀྱང་། མཐར་ཆོས་སྐུ་ཐོབ་ནས་མཐར་
ཕྱིན་པར་འགྱུར་བར་བཤད་པའི་ཕྱིར། འདི་རྣམས་ལ་དགོངས་བཞེད་ཀྱི་འབྲུ་ཇི་ལྟར་
གནང་། གཞན་ཡང་། སྒྲུབ་བྱེད་མང་མོད་ཀྱང་མངས་པར་འགྱུར་བས་མ་ཞུས་སོ། ། །
༈ བྱམས་ཆོས་ཕྱི་མ་གསུམ་དུ་མཐར་ཐུག་ཐེག་པ་གསུམ་དུ་བསྟན་པ་ཡིན་ཏེ།
མདོ་སྡེ་རྒྱན་ལས། ཆོས་དང་བདག་མེད་རྣམ་གྲོལ་རྣམས། །མཚུངས་ཕྱིར་རིགས་ནི་ཐ་
དད་ཕྱིར། །བསམ་གཉིས་ཐོབ་ཕྱིར་སྤྲུལ་པའི་ཕྱིར། །མཐར་ཐུག་ཕྱིར་ན་ཐེག་གཅིག་
ཉིད། །ཅེས་དགོངས་གཞི་བདུན་གྱི་སྒོ་ནས་མཐར་ཐུག་ཐེག་པ་གཅིག་ཏུ་སྟོན་པའི་མདོ་
དྲང་དོན་དགོངས་པ་ཅན་དུ་བསྒྲུབ་ནས། དགོས་པ་འཆད་པ་ན། ཁ་ཅིག་དག་ནི་དྲང་
ཕྱིར་དང་། །གཞན་དག་རྗེས་སུ་འཛིན་པའི་ཕྱིར། །རྫོགས་པའི་སངས་རྒྱས་རྣམས་ཀྱིས་
ནི། །མ་ངེས་རྣམས་ལ་ཐེག་གཅིག་བསྟན། །ཞེས་སོགས་བཤད་པའི་ཕྱིར། རྒྱུད་བླ་མ་
ལས། སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཡོད་པར་བཤད་པ་ཡིན་
ཏེ། དེ་ཉིད་ལས། རྫོགས་སངས་སྐུ་ནི་འཕྲོ་ཕྱིར་དང༌། །དེ་བཞིན་ཉིད་དབྱེར་མེད་ཕྱིར་
དང༌། །རིགས་ཡོད་ཕྱིར་ན་ལུས་ཅན་ཀུན། །རྟག་ཏུ་སངས་རྒྱས་ སྙིང་པོ་ཅན། ། ཞེས་
དང༌། སྡུག་ བདེའི་ སྐྱོན་ ཡོན་ (རབ)མཐོང་ བ་ དེ། །རིགས་ ཡོད་ ལས་ ཡིན་ གང་ ཕྱིར་
དེ། །རིགས་མེད་དག་ལ་མེད་ ཕྱིར་ རོ། །ཞེས་དང་། གལ་ཏེ་ སངས་ རྒྱས་ ཁམས་མེད་
- 10 -



གསུང་ལན་ཀླུ་སྒྲུབ་དགོངས་རྒྱན།
ན། །སྡུག་ལ་སྐྱོ་བར་མི་འགྱུར་ཞིང་། །མྱ་ངན་འདས་ལ་འདོད་པ་དང་། །དོན་གཉེར་
སྨོན་པའང་མེད་པར་འགྱུར། །ཞེས་སོགས་ཀྱི་རྗེས་སུ་འགྲོ་ལྡོག་གི་སྒོ་ནས་སེམས་ཅན་
ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཡོད་པར་བཤད་པའི་ཕྱིར། གལ་ཏེ་སེམས་
ཙམ་པས་ཀྱང་རིགས་ཆད་ཀྱི་སེམས་ཅན་གྱི་རྒྱུད་ལ་སངས་རྒྱས་ཀྱི་རིགས་ཡོད་པར་
ཁས་ལེན་པས་སྐྱོན་མེད་དོ། །ཞེས་གསུངས་ན། དེ་ཡང་མི་འཐད་དེ། དེ་ལྟ་ན་སེམས་
ཙམ་པས། ཡུལ་ངེས་པ་དང་ཁྱབ་པ་དང་། །ཞེས་གསུངས་པའི་དོན། སེམས་ཅན་ཐམས་
ཅད་ལ་སངས་རྒྱས་ཀྱི་རིགས་ཀྱིས་ཁྱབ་པ་ལ་བཤད་དགོས་ལ། སེམས་ཙམ་པས་དེ་ལྟ་
མི་འཆད་པར་ཁྱབ་པའི་དོན། སངས་རྒྱས་ཀྱི་རིགས་ཅན་ལ་སངས་རྒྱས་ཀྱི་རིགས་ཀྱིས་
ཁྱབ་པའི་དོན་དུ་འདོད་པར་བརྒྱད་སྟོང་འགྲེལ་ཆེན་ལས་བཤད་ཅིང་། མདོ་སྡེ་རྒྱན་གྱི་
འགྲེལ་པར་ཡང་རིགས་ཆད་ཀྱི་སེམས་ཅན་གྱི་རྒྱུད་ལ་མྱང་འདས་ཀྱི་རིགས་མེད་པར་
བཤད་དོ། །ཉན་རང་འཕགས་པས་ཆོས་ཀྱི་བདག་མེད་རྟོགས་པ་ཡང་། རྒྱུད་བླ་མ་ལས།
རང་བྱུང་རྣམས་ཀྱི་དོན་དམ་དེ། །དད་པ་ཉིད་ ཀྱིས་རྟོགས་བྱ་ཡིན། །ཞེས་སོགས་ཀྱི་
སྐབས་སུ་གསལ་བར་བཤད་པའི་ཕྱིར། མདོ་སྡེ་རྒྱན་ལས་ནི། ཉན་རང་འཕགས་པས་
ཆོས་ཀྱི་བདག་མེད་མ་རྟོགས་པར་བཤད་པ་ཡིན་ཏེ། ཐེག་པ་ཆེན་པོ་དེ་ཆེན་པོ་བདུན་
ལྡན་དུ་འཆད་པའི་སྐབས་སུ། ཡེ་ཤེས་ཆེ་བའི་དོན་ལ། ཐེག་ཆེན་ལ་བདག་མེད་གཉིས་
ཀ་རྟོགས་པའི་ཡེ་ཤེས་ཡོད་ཅིང་། ཉན་རང་རིགས་ངེས་པ་(༩ན)ལ་དེ་མེད་པར་བཤད་
པའི་ཕྱིར་ཏེ། མདོ་སྡེ་རྒྱན་ལས། དམིགས་པ་ཆེ་བ་ཉིད་དང་ནི། །དེ་བཞིན་སྒྲུབ་པ་
གཉིས་དག་དང༌། །ཡེ་ཤེས་བརྩོན་འགྲུས་རྩོམ་པ་དང་། །ཐབས་ལ་མཁས་པར་གྱུར་པ་
དེ། །ཆེན་པོ་འདི་དང་ལྡན་པའི་ཕྱིར། །ཐེག་ཆེན་ཞེས་ནི་ངེས་པར་བརྗོད། །ཅེས་
གསུངས་པའི་ཕྱིར། དེ་བཞིན་དུ་རྒྱུད་བླའི་ལུགས་ལ། བདེན་འཛིན་ཉོན་སྒྲིབ་ཏུ་བཞེད་
པ་དང༌། ཀུན་གཞིའི་རྣམ་ཤེས་མི་བཞེད་པའི་རྒྱུ་མཚན་འགྲེལ་པའི་དོན་འཆད་པའི་
- 11 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྐབས་སུ། རྗེ་ཡབ་སྲས་ཀྱི་བཞེད་པ་རྒྱུ་མཚན་དུ་འབུལ་བ་ཡིན། འཕགས་པ་ཐོགས་
མེད་ཀྱིས་རྒྱུད་བླའི་དགོངས་པ་ཐལ་འགྱུར་དུ་བཀྲལ་བ་ཡིན་ཏེ། འཕགས་པ་ཐོགས་
མེད་ཀྱིས། རྒྱུད་བླའི་འགྲེལ་པར། འཕགས་པ་ཡིན་ན་ཆོས་ཀྱི་བདག་མེད་རྟོགས་པས་
ཁྱབ་པ་དང་། བདེན་འཛིན་ཉོན་སྒྲིབ་ཏུ་བཞེད་པ་སོགས་ཐལ་འགྱུར་བའི་ལུགས་ཐུན་
མོང་མ་ཡིན་པར་རང་ལུགས་ལ་ཞལ་གྱིས་བཞེས་ཤིང་། ཀུན་གཞིའི་རྣམ་ཤེས་ཀྱང་མི་
བཞེད་པར་གསུངས་པའི་ཕྱིར། འཕགས་པ་ཡིན་ན་ཆོས་ཉིད་མངོན་སུམ་དུ་རྟོགས་པས་
ཁྱབ་པར་བཞེད་པ་ཡིན་ཏེ། འགྲེལ་པར། བྱིས་པ་རྣམས་ཀྱིས་ལས་དང་ཉོན་མོངས་པ་
དང༌། སྐྱེ་བའི་ཀུན་ནས་ཉོན་མོངས་པ་འདི་དག་ནི། ཁམས་གཅིག་ཏུ་ཡང་དག་པ་ཇི་
བཞིན་དུ་མི་ཤེས་པ་ལ་རབ་ཏུ་འཇུག་གོ །ཞེས་འཁོར་བ་ལས་གྲོལ་བ་ལ། ཁམས་བདེ་
བར་གཤེགས་པའི་སྙིང་པོ་ཞེས་པ། དྲི་མ་དང་བཅས་པའི་སེམས་ཀྱི་ཆོས་ཉིད་མངོན་
སུམ་དུ་རྟོགས་པའི་ཡེ་ཤེས་ཐོབ་དགོས་པར་གསུངས་པའི་ཕྱིར། བདེན་འཛིན་ཉོན་སྒྲིབ་
ཏུ་ཡང་ (བ)འཕགས་པ་ཐོགས་མེད་བཞེད་པ་ཡིན་ཏེ། ཐོགས་མེད་ཀྱིས་རྒྱུད་བླའི་
འགྲེལ་པར་མདོ་དྲངས་པ་ལས། འཇམ་དཔལ་སྐྱེ་བ་མེད་ཅིང་འགག་པ་མེད་པ་ལ་ནི་
སེམས་དང་ཡིད་དང་རྣམ་པར་ཤེས་པ་མི་འཇུག་གོ །གང་ལ་སེམས་དང་ཡིད་དང་རྣམ་
པར་ཤེས་པ་མི་འཇུག་པ་དེ་ལ་ནི། ཀུན་ཏུ་རྟོག་པ་གང་གི་ཚུལ་བཞིན་མ་ཡིན་པ་ལ་ཡིད་
ལ་བྱེད་པར་འགྱུར་བ་ཀུན་ཏུ་རྟོག་པ་འགའ་ཡང་མེད་དོ། །ཚུལ་བཞིན་ཡིད་ལ་བྱེད་པ་
ལ་རབ་ཏུ་སྦྱོར་བ་དེ་ནི། མ་རིག་པ་ཀུན་ནས་ལྡང་བར་མི་བྱེད་དོ། །མ་རིག་པ་ཀུན་ནས་
ལྡང་བ་མེད་པ་གང་ཡིན་པ་དེ་ནི་སྲིད་པའི་ཡན་ལག་བཅུ་གཉིས་ཀུན་ནས་ལྡང་བར་མི་
བྱེད་དོ། །ཞེས་སེམས་ཡིད་རྣམ་པར་ཤེས་པའི་གཉིས་སྣང་གི་སྤྲོས་པ་མ་ལུས་པ་ལོག་
པའི་སྒོ་ནས་བདེན་མེད་མངོན་སུམ་དུ་རྟོགས་པའི་ཚུལ་བཞིན་ཡིད་ལ་བྱེད་པ་དེའི་
སྟོབས་ཀྱིས་ཚུལ་མིན་ཡིད་བྱེད་ཀྱི་མི་རིགས་པ་སྤོང་ལ། དེ་སྤངས་པས་སྲིད་པའི་ཡན་
- 12 -



གསུང་ལན་ཀླུ་སྒྲུབ་དགོངས་རྒྱན། །
ལག་བཅུ་གཉིས་སྤོང་བར་གསུངས་པ་འདིས་བདེན་འཛིན་ཉོན་མོངས་ཅན་གྱི་མ་རིག་
པ་དང་། དེ་ཉིད་བདེན་མེད་རྟོགས་པའི་ཤེས་རབ་ཀྱི་སྟོབས་ཀྱིས་སྤངས་པའི་འཁོར་བ་
ལས་གྲོལ་བ་ཐོབ་པར་གསལ་བར་གསུངས་པའི་ཕྱིར། ཀུན་གཞིའི་རྣམ་ཤེས་ཀྱང་མི་
བཞེད་དེ། ཐེག་བསྡུས་སུ། ཐོག་མ་མེད་པའི་དུས་ཀྱི་ཁམས། །ཆོས་རྣམས་ཀུན་གྱི་གནས་
ཡིན་ཏེ། །དེ་ཡོད་པས་ན་འགྲོ་ཀུན་དང་
། །མྱ་ངན་འདས་པ་འཐོབ་པར་འགྱུར། །ཞེས་
པ་ཀུན་གཞིའི་རྣམ་ཤེས་ཡོད་པའི་སྒྲུབ་བྱེད་དུ་དྲངས་པས། ཀུན་གཞིའི་རྣམ་ཤེས་ཡོད་
ན་ལུང་འདིས་ཀུན་གཞིའི་རྣམ་ཤེས་བསྟན་དགོས་ལ། ལུང་འདིས་ཀུན་གཞིའི་རྣམ་
ཤེས་མ་བསྟན་པའི་ཕྱིར། ལུང་(༡༠ན)འདིས་ཀུན་གཞིའི་རྣམ་ཤེས་མ་བསྟན་ཏེ། འདིའི་
འགྲེལ་པར་སེམས་ཅན་ཐམས་ཅད་ཀྱི་རྒྱུད་ལ་བདེ་གཤེགས་སྙིང་པོ་ཡོད་པའི་སྒྲུབ་བྱེད་
དུ་དྲངས། ཀུན་གཞིའི་རྣམ་ཤེས་བདེ་གཤེགས་སྙིང་པོ་ཡོད་པའི་དོན་དུ་དྲངས། ཀུན་
གཞིའི་རྣམ་ཤེས་བདེ་གཤེགས་སྙིང་པོ་མ་ཡིན་པའི་ཕྱིར། །
གཞན་ཡང་། བྱམས་ཆོས་ཕྱི་མ་གསུམ་དང་། དང་པོ་གཉིས་དགོངས་པ་མི་གཅིག་
པ་དང་། ཐོགས་མེད་སྐུ་མཆེད་ཀྱང་ལྟ་བ་མི་མཚུངས་ཤིང་། མདོའི་དོན་འགྲེལ་ཚུལ་ལ་
དགོངས་པ་མི་གཅིག་པར་གྲུབ་སྟེ། འཕགས་པ་ཐོགས་མེད་ཀྱིས་རྒྱུད་བླའི་འགྲེལ་པར།
སྟོང་ཉིད་བདེན་གྲུབ་ཏུ་ལྟ་བ་གསོར་མི་རུང་གི་ལྟ་བར་བཤད་ཅིང་། སློབ་དཔོན་དབྱིག་
གཉེན་སྟོང་ཉིད་བདེན་གྲུབ་ཏུ་བཞེད་པའི་ཕྱིར། དང་པོ་གྲུབ་སྟེ། ཆོས་ལ་ཁོང་ཁྲོ་བདག་
ལྟ་ དང་། །ཞེས་སོགས་ཀྱི་འགྲེལ་པར་འཕགས་པ་ཐོགས་མེད་ཀྱིས། མདོར་བསྡུ་ན་
སེམས་ཅན་གྱི་ཚོགས་ན་སེམས་ཅན་རྣམ་པ་འདི་གསུམ་ཡོད་དེ། སྲིད་པ་འདོད་པ་དང་།
སྲིད་པ་དང་བྲལ་བར་འདོད་པ་དང༌། དེ་གཉིས་ཀ་མངོན་པར་མི་འདོད་པའོ། །ཞེས་
དང༌། སྲིད་པ་དང་བྲལ་བར་འདོད་པ་ཡང་རྣམ་པ་གཉིས་ཏེ། ཐབས་མ་ཡིན་པ་ལ་
ཞུགས་པ་དང་། ཐབས་ལ་ཞུགས་པའོ། །དེ་ལ་ཐབས་མ་ཡིན་པ་ལ་ཞུགས་པ་ཡང་རྣམ་
- 13 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་གསུམ་སྟེ། འདི་ལ་ཕྱི་རོལ་ཏུ་གྱུར་པ་རྩ་ར་ཀ་དང་། ཀུན་ཏུ་རྒྱུ་དང་། གཅེར་བུ་པ་ལ་
སོགས་པ་རྣམ་པ་དུ་མའི་མུ་སྟེགས་པ་མང་པོ་དང་། དེ་དང་མཐུན་པར་སྤྱོད་པ་ཆོས་འདི་
པ་ཉིད་ལ་དད་པ་ཡོད་ཀྱང་། ཉེས་པར་གཟུང་བ་འཛིན་པ་སྟེ། དོན་དམ་པ་ལ་མི་མོས་
པ་གང་ཟག་ཏུ་ལྟ་བ་སྟེ། གང་ལ་བཅོམ་ལྡན་འདས་ཀྱིས་སྟོང་པ་ཉིད་ལ་མོས་(༡༠བ)པ་
མེད་ པ་ནི་མུ་སྟེགས་པ་ཉིད་དང་ཁྱད་པར་མེད་པ་ཡིན་ནོ། །ཞེས་གསུངས་པ་དང་།
མངོན་པའི་ང་རྒྱལ་ཅན་སྟོང་པ་ཉིད་དུ་ལྟ་བ་སྟེ། འདི་ལ་སྟོང་པ་ཉིད་དུ་ལྟ་བ་གང་དག་
དེའི་རྣམ་པར་ཐར་པའི་སྒོ་ལ་ཡང་སྟོང་པ་ཉིད་དུ་ལྟ་བར་འགྱུར་བ་གང་གིས་དབང་དུ་
མཛད་ནས། འོད་སྲུངས་གང་ཟག་ཏུ་ལྟ་བ་རི་རབ་ཙམ་ནི་སླའི་མངོན་པའི་ང་རྒྱལ་ཅན་
སྟོང་པ་ཉིད་དུ་ལྟ་བ་ནི་དེ་ལྟ་མ་ཡིན་ནོ། །ཞེས་གསུངས་པའོ། །ཞེས་པ་འདིས་སེམས་
ཙམ་པ་སྟོང་ཉིད་བདེན་གྲུབ་ཏུ་ལྟ་བའི་ལྟ་བ་ལ་གནས་པས། གསོར་མི་རུང་གི་ལྟ་བ་ལ་
གནས་པར་བཤད་གསུངས་ པ་མི་འཐད་པར་ཐལ། ཐོགས་མེད་ རང་ཉིད་སྟོང་ཉིད་
བདེན་གྲུབ་ཏུ་བཞེད་པའི་ཕྱིར། རྟགས་ཞལ་གྱིས་བཞེས། གལ་ཏེ་སེམས་ཙམ་པ་འདིའི་
སྐབས་ཀྱི་གསོར་མི་རུང་གི་ལྟ་བ་ལ་གནས་པའི་གང་ཟག་མ་ཡིན་ནོ། །ཞེས་གསུངས་
ན། དེ་ལྟ་ན་སེམས་ཙམ་པ་འདིའི་སྐབས་ཀྱི་སེམས་ཅན་གྱི་ཕུང་པོ་གསུམ་དུ་མ་འདུས་
པར་འགྱུར་བས་ཐོགས་མེད་ཀྱི་འགྲེལ་པའི་བཤད་པ་དེ། མཐའ་མ་ཆོད་པའི་བཤད་
པར་ཐལ་བའི་སྐྱོན་དུ་འགྱུར་རོ། །གལ་ཏེ་འཕགས་པ་ཐོགས་མེད་ཀྱིས་ས་སྡེ་ལྔ་སོགས་
སུ་སྟོང་ཉིད་བདེན་གྲུབ་ཏུ་བཞེད་པ་སོགས་སེམས་ཙམ་པ་དང་མཐུན་པར་བཤད་པ་མ་
ཡིན་ནམ། ཞེ་ན། དེ་ནི་དབྱིག་གཉེན་ལ་སོགས་པའི་སེམས་ཙམ་པ་རྗེས་སུ་བཟུང་བའི་
ཕྱིར་དུ་གསུངས་པར་སློབ་དཔོན་ཆོས་བཤེས་སོགས་ཀྱི་བཤད་པ་ལྟར་ རིགས་པས་
འཕགས་པ་ཐོགས་མེད་ཀྱིས་མཛད་པའི་རྒྱུད་བླའི་འགྲེལ་པ་དང་ས་སྡེ་ལྔ་སོགས་ནི་
དབུས་གཙང་ཁམས་གསུམ་བཞིན་དུ་ལུང་པ་མི་གཅིག་པར་འདོད་ལ། དེས་ན་ཐོགས་



གསུང་ལན་ཀླུ་སྒྲུབ་དགོངས་རྒྱན། །
མེད་ཀྱི་རྒྱུད་བླའི་འགྲེལ་པ་དང༌། སློབ་དཔོན་དབྱིག་གཉེན་གྱི་གཞུང་མདོའི་དགོངས་
པ་འགྲེལ་ཚུལ་ལ་དགོངས་པ་མི་(༡༡ན)གཅིག་སྟེ། རྒྱུད་བླའི་འགྲེལ་པར། འཕགས་
པ་ཐོགས་མེད་ཀྱིས་གཏན་ཡོངས་སུ་མྱ་ངན་ལས་མི་འདའ་བའི་སེམས་ཅན་ཡོད་པར་
སྟོན་པའི་མདོ་དྲང་དོན་དགོངས་པ་ཅན་དུ་བཀྲལ། མཁས་མཆོག་དབྱིག་གཉེན་གྱིས་
གཏན་ཡོངས་སུ་མྱ་ངན་ལས་མི་འདའ་བའི་སེམས་ཅན་ཡོད་པར་སྟོན་པའི་མདོ་སྒྲ་ཇི་
བཞིན་པར་བཞེད་པའི་ཕྱིར། རྟགས་དང་པོ་ནི། འཕགས་པ་ཐོགས་མེད་ཀྱིས་མཛད་
པའི་རྒྱུད་བླའི་འགྲེལ་པར། འདི་སྐད་དུ་ལོག་སྲེད་ཅན་གཏན་ཡོངས་སུ་མྱ་ངན་ལས་མི་
འདའ་བའི་ཆོས་ཅན་ཞེས་གསུངས་པ་གང་ཡིན་པ་དེ་ནི་ཐེག་པ་ཆེན་པོའི་ཆོས་ལ་སྡང་བ་
ལོག་སྲེད་ཅན་ཉིད་ཀྱི་རྒྱུ་ཡིན་པའི་ཕྱིར། ཐེག་པ་ཆེན་པོའི་ཆོས་ལ་སྡང་བ་བཟློག་པའི་
དོན་དུ་དུས་གཞན་ལ་དགོངས་ནས་གསུངས་པ་ཡིན་ནོ། །རང་བཞིན་གྱིས་རྣམ་པར་
དག་པའི་རིགས་ཡོད་པའི་ཕྱིར་འགའ་ཡང་གཏན་རྣམ་པར་དག་པར་མ་འགྱུར་བ་ནི་
འོས་མ་ཡིན་ཏེ། གང་གི་ཕྱིར་བཅོམ་ལྡན་འདས་ཀྱིས་ཁྱད་པར་མེད་པར་སེམས་
ཅན་ཐམས་ཅད་ལ་རྣམ་པར་དག་པར་རུང་བ་ཉིད་ཡོད་པ་ལ་དགོངས་ནས། ཐོག་མེད་
གྱུར་ཀྱང་ཐ་མ་དང་ལྡན་པས། །རང་བཞིན་གྱིས་དག་རྟག་པའི་ཆོས་ཅན་ནི། །ཐོག་མེད་
སྦུབས་ཀྱི་ཕྱི་བསྒྲིབས་མི་མཐོང་སྟེ། །ཇི་ལྟར་གསེར་གྱི་གཟུགས་ནི་བསྒྲིབས་པ་
བཞིན། །ཞེས་གསུངས་སོ། །ཞེས་བཤད་པས་གྲུབ་པའོ། །དེས་ན་འཕགས་པ་ཐོགས་
མེད་སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་ཀྱི་རིགས་ཡོད་པར་བཞེད་ཅིང་།
གཏན་ཡོངས་སུ་མྱ་ངན་ལས་མི་འདའ་བའི་ཆོས་ཅན་མེད་པར་བཞེད་པ་དྲངས་མ་
(༡༡བ)ཐག་པའི་འགྲེལ་པར་བཤད་པ་ལྟར་ཡིན་ཞིང་། མཁས་མཆོག་དབྱིག་གཉེན་ནི་
སེམས་ཅན་ཐམས་ཅད་ཀྱི་རྒྱུད་ལ་སངས་རྒྱས་རིགས་ཡོད་པར་མི་བཞེད་ཅིང་། གཏན་
ཡོངས་སུ་མྱ་ངན་ལས་མི་འདའ་བའི་སེམས་ཅན་ཡོད་པར་བཞེད་པ་ཡིན་ཏེ། དཀར་པོ་
- 15 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དམན་པ་ཡོད་པ་རྒྱུ་དང་བྲལ། །ཞེས་པའི་སྐབས་ཀྱི་མདོ་སྡེ་རྒྱན་གྱི་འགྲེལ་པར། མདོ་
འདི་ལ་ནི་རིགས་མེད་པ་ལ་གནས་པ་ཡོངས་སུ་མྱ་ངན་ལས་མི་འདའ་བའི་ཆོས་ཅན་ཡིན་
པར་བཞེད་དེ། དེ་ཡང་མདོར་བསྡུ་ན་གཉིས་ཏེ། དེའི་དུས་དང་། གཏན་ཡོངས་སུ་མྱ་
ངན་ལས་མི་འདའ་བའི་ཆོས་ཅན་ཡིན་ནོ། །ཞེས་དང༌། གཏན་ཡོངས་སུ་མྱ་ངན་ལས་མི་
འདའ་བའི་ཆོས་ཅན་ནི་རྒྱུ་དང་བྲལ་བ་སྟེ། གང་ལ་ཡོངས་སུ་མྱ་ངན་ལས་འདའ་བའི་
རིགས་ཉིད་མེད་པའོ། །ཞེས་གསུངས། མདོ་འདིའི་དགོངས་པ་འགྲེལ་ཚུལ་ལ་མི་མཐུན་
པ་དེ་ལྟ་བུ་འབྱུང་བ་ལྟ་བའི་འཇོག་མཚམས་མི་འདྲ་བའི་དབང་གིས་ཡིན་པས། ཐོགས་
མེད་སྐུ་མཆེད་ལྟ་བ་མི་མཚུངས་པ་ལེགས་པར་བཤད་པར་གོ་ལགས། འདི་ལ་ཕྱིས་ཀྱི་
མཁས་པར་གྲགས་པ་ཁ་ཅིག་ལུགས་འདི་ལ་སེམས་ཅན་ཐམས་ཅད་ཀྱི་རྒྱུད་ལ་སངས་
རྒྱས་ཀྱི་རིགས་ཡོད་པར་ཁས་ལེན་ཀྱང་། རྒྱུད་བྲལ་ཞེས་པས་རིགས་ཆད་བསྟན་པ་མ་
ཡིན་ཏེ། དེ་ནི་འགྲེལ་པས་གཏན་ཡོངས་སུ་མྱ་ངན་ལས་མི་འདའ་བའི་ཆོས་ཅན་ལ་སྦྱར་
ལ། དེ་ཙམ་གྱིས་དེར་གྱུར་ན། རྒྱུད་བླའི་འགྲེལ་པ་ལའང་ཧ་ཅང་ཐལ་བར་གྱུར་ཏེ།
དེར་ལོག་སྲེད་ཅན་མྱ་ངན་ལས་མི་འདའ་བའི་ཆོས་ཅན་ནི། འདོད་ཆེན་མུ་སྟེགས་ཉན་ཐོས་
དང་། །ཞེས་སོགས་ལ་གསུངས་པའི་ཕྱིར་ཞེས་ཟེར་ན། ཆེས་མི་འཐད་དེ། (༡༢ན)
རིགས་ཆད་ཀྱི་སེམས་ཅན་ཡོད་པར་ཐལ། གཏན་ཡོངས་སུ་མྱ་ངན་ལས་མི་འདའ་བའི་
ཆོས་ཅན་གྱི་སེམས་ཅན་དེ། རིགས་ཆད་ཀྱི་སེམས་ཅན་ཡིན་པའི་ཕྱིར། འཁོར་གསུམ།
རྗེ་ཀརྨ་པ་དཔང་པོར་བཞུགས་སོ། ། ན་
ཡང་དེ་ཉིད་ཀྱིས་འདི་སྐད་བཤད་དེ། ཐེག་པ་ཆེན་པོ་རྒྱུད་བླ་མ་འདི་ལས་གཞན་
སྟོང་གི་དབུ་མ་ཆེན་པོ་བསྟན་གྱི། ཆོས་ཐམས་ཅད་བདེན་པས་སྟོང་པའི་རང་སྟོང་གི་
དབུ་མ་ཆེན་པོ་མ་བསྟན་ཏེ། རྒྱུད་བླ་མའི་བསྟན་བཅོས་འདིས་འཁོར་ལོ་བར་པ་སྒྲ་ཇི་
བཞིན་པ་མ་ཡིན་པར་འཆད་པའི་ཕྱིར་ཏེ། སྤྲིན་དང་རྨི་ལམ་རྒྱུ་བཞིན་དེ་དང་དེར། །
16.



གསུང་ལན་ཀླུ་སྒྲུབ་དགོངས་རྒྱན།
ཤེས་བྱ་ཐམས་ཅད་རྣམ་ཀུན་སྟོང་པ་ཞེས། །ཞེས་སོགས་ཀྱི་སྐབས་སུ་དྲང་དོན་དུ་
བཀྲལ་བའི་ཕྱིར། ཞེས་ཟེར་བ་ཡང་མི་འཐད་དེ། དེ་ལྟར་གསུངས་པ་དེ་འཁོར་ལོ་བར་
པ་ངེས་དོན་དུ་བཀྲལ་བའི་ཕྱིར་ཏེ། འཁོར་ལོ་བར་པར་ཆོས་ཐམས་ཅད་བདེན་པས་
སྟོང་པར་གསུངས་པ་དང༌། འཁོར་ལོ་ཐ་མར་སེམས་ཅན་ཐམས་ཅད་ ཀྱི་རྒྱུད་ལ་དེ་
བཞིན་གཤེགས་པའི་སྙིང་པོ་ཡོད་པ་དང་གསུངས་པ་ལ། འགལ་བ་མེད་པར་གསུངས་
པའི་ཕྱིར། ཡང་དེ་ཉིད་ཀྱིས་འདི་སྐད་བཤད་དེ། བྱམས་ཆོས་ཕྱི་མ་གསུམ་ན་བཤད་པའི་
ལྟ་བ་འདི་གྲུབ་མཐའ་སྨྲ་བ་བཞིར་ཕྱེ་བའི་སེམས་ཙམ་པའི་ལྟ་བ་མ་ཡིན་ཏེ། དེ་དེར་
སྒྲུབ་བྱེད་ཀྱི་ལུང་རིགས་མེད་པའི་ཕྱིར། བྱམས་ཆོས་ཕྱི་མ་ནས་བཤད་པའི་ལྟ་བ་འདི་
དབུ་མའི་ལྟ་བ་ཡིན་ཏེ། རྗེ་བཙུན་བྱམས་པ་དང་ཐོགས་མེད་ཀྱི་དབུ་མའི་ལྟ་བར་བཤད་
པའི་ཕྱིར། བྱམས་པ་དང་། ཐོགས་མེད་ཀྱི་བཤད་པས་དེར་མི་འགྲུབ་ན། བསྟན་པ་འདི་
ལ་ཚད་མར་གྱུར་པའི་(༡༢བ)དཔང་པོ་གཞན་མི་རྙེད་པའི་ཕྱིར། ཞེས་གསུངས། བྱམས་
ཆོས་ཕྱི་མ་ནས་བཤད་པའི་ལྟ་བ་དེ་དབུ་མའི་ལྟ་བར་རྗེ་བཙུན་བྱམས་པས་གང་དུ་
བཤད། དབུས་མཐའ་ལས། ཡོད་པས་མེད་པས་ཡོད་པས་ན། །འདི་ནི་དབུ་མའི་ལམ་
ཡིན་ནོ། །ཞེས་བཤད་པས་སོ། །ཞེ་ན། ཆོས་ཐམས་ཅད་དོན་དམ་པར་མེད་པར་གནས་
ལུགས་མཐར་ཐུག་ཏུ་ཐལ། དེ་ལྟར་ཡང་དག་པར་རྫོགས་པའི་སངས་རྒྱས་ཀྱིས་འཁོར་
ལོ་བར་པར་གསུངས་པའི་ཕྱིར། ཁྱབ་སྟེ། བསྟན་པ་འདི་ལ་སངས་རྒྱས་ལས་ཚད་མར་
གྱུར་པའི་དཔང་པོ་གཞན་མི་རྙེད་པའི་ཕྱིར། འཁོར་གསུམ། གོང་དུ་འདོད་ན་སོང་།
གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཡིན་པ་བུད། དེ་དག་ནི་ཞར་ལས་
འོངས་པ་ཞུས་པ་ཡིན། །
རྗེ་ཀརྨ་པའི་ཊིཀྐར་ཡང་། གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་
མཐར་ཐུག་དང་། དེ་ཉིད་བདེན་གྲུབ་ཏུ་བཤད་འདུག་པ་ལ་འདི་སྐད་ཞུ་སྟེ། རྒྱུད་བླར།
- 17 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གང་ཞིག་མེད་མིན་ཡོད་མིན་ཡོད་མེད་མ་ཡིན་ཡོད་མེད་ལས་གཞན་དུའང་བརྟག་པར་
མི་ནུས་ངེས་ཚིག་དང་བྲལ་སོ་སོ་རང་གི་རིག་ཞི་བ། །ཞེས་གསུངས་པ་འདིའི་དོན་འཆད་
ཚུལ་ཇི་ལྟར་མཛད། ཆོས་ཐམས་ཅད་ཡོད་པ་ཡང་མ་ཡིན། མེད་པའང་མ་ཡིན། གཉིས་
ཀ་ཡང་མ་ཡིན། གཉིས་ཀ་མ་ཡིན་པའང་མ་ཡིན། ཞེས་པའི་དོན་ཡིན་ནམ། ཆོས་ཐམས་
ཅད་བདེན་པར་ཡོད་པ་ཡང་མ་ཡིན། ཐ་སྙད་དུ་མེད་པ་ཡང་མ་ཡིན། ཞེས་སོགས་ཀྱི་
དོན་ཡིན། དང་པོ་ལྟར་ན། དོན་དམ་པའི་བདེན་པ་ཡོད་པ་མ་ཡིན་པར་ཐལ། ལུང་དེའི་
དོན་དེ་ལྟར་འཆད་རིགས་པའི་ཕྱིར། འདོད་ན། དོན་དམ་པའི་བདེན་པ་གནས་ལུགས་
མཐར་ཐུག་པ་དེ་ཡོད་པ་ཡིན་པར་ཐལ། དེ་བདེན་པར་ (༡༣ན)ཡོད་པའི་ཕྱིར། རྟགས་
སོང་། གཉིས་པ་ལྟར་ན་དོན་དམ་བདེན་པ་གནས་ལུགས་མཐར་ཐུག་པ་བདེན་པར་
ཡོད་པ་མ་ཡིན་པར་ཐལ། ཆོས་ཐམས་ཅད་དོན་དམ་པར་ཡོད་པ་ཡང་མིན། །ཞེས་
སོགས་མདོ་དེའི་དོན་ཡིན་པའི་ཕྱིར། འདོད་ན། གཟུང་འཛིན་གཉིས་མེད་ཀྱི་ཡེ་ཤེས་
བདེན་པར་ཡོད་པར་ཞལ་གྱིས་བཞེས་པ་དང་འགལ། འོ་ན་ཁྱོད་རང་གི་ལུགས་ལ་ལུང་
དེའི་དོན་གང་ཞེ་ན། དོན་དམ་གནས་ལུགས་མཐར་ཐུག་གི་དབང་དུ་བྱས་ན། དོན་དམ་
པའི་བདེན་པ་གནས་ལུགས་མཐར་ཐུག་པ་དེ་དོན་དམ་པར་ཡོད་པ་ཡང་མ་ཡིན། ཐ་
སྙད་དུ་མེད་པ་ཡང་མ་ཡིན། ཡོད་མེད་གཉིས་ཀ་ཡང་མ་ཡིན། ཡོད་མེད་གང་ཡང་མ་
ཡིན་པ་ཡང་མ་ཡིན། ཞེས་པའི་དོན་དུ། དཔལ་ལྡན་ཟླ་བས་འཇུག་འགྲེལ་དུ་བཤད་
ཅིང་། དེ་དང་མཐུན་པར། རྗེ་ཙོང་ཁ་པས་འགྲེལ་པ་སྒྲོན་གསལ་གྱི་མཆན་དུ་བཤད་པ་
ལགས། འབྲུ་ཕྱི་མའི་དོན་ནི། ཡོད་མེད་གང་རུང་མ་ཡིན་པ་མ་ཡིན། ཞེས་པའི་དོན་ནོ། །
ཆོས་དཀོན་མཆོག་གི་གཞུང་འདིས་ཀྱང༌། རྒྱུད་བླའི་དགོངས་པ་ངོ་བོ་ཉིད་མེད་
པར་སྨྲ་བའི་ལུགས་སུ་བཀྲལ་བ་ཡིན་ཏེ། ཆོས་ཉིད་བདེན་གྲུབ་ཏུ་བཞེད་པའི་མདོ་སྡེ་
རྒྱན་སོགས་སུ། དོན་དམ་བདེན་པ་ཡོད་མིན་དུ་གསུངས་པའི་དོན་འཆད་པའི་ཚེ། ཀུན་
- 18 -



གསུང་ལན་ཀླུ་སྒྲུབ་དགོངས་རྒྱན། །
བརྟགས་དང་གཞན་དབང་རང་གི་མཚན་ཉིད་ཀྱིས་ཡོད་པ་ཡང་མ་ཡིན། ཡོངས་གྲུབ་
རང་གི་མཚན་ཉིད་ཀྱིས་མེད་པ་ཡང་མ་ཡིན། ཞེས་འཆད་ཀྱི་དོན་དམ་བདེན་པ་ཡོད་
མིན་དུ་མི་འཆད་པའི་ཕྱིར། དེ་ལྟར་ཡང་མདོ་སྡེ་རྒྱན་ལས། ཡོད་མིན་མེད་མིན་དེ་བཞིན་
ཉིད་གཞན་(༡༣བ)མིན། །སྐྱེ་དང་འཇིག་མེད་འབྲི་བར་མི་འགྱུར་ཏེ། །འཕེལ་བ་མེད་
ཅིང་རྣམ་པར་དག་པའང་མེད། །རྣམ་པར་དག་གྱུར་དེ་ནི་དོན་དམ་མཚན། །ཞེས་དོན་
དམ་བདེན་པ་མཚན་ཉིད་ལྔ་ལྡན་དུ་བཤད་དོ། །
གཞན་ཡང་། གཟུང་འཛིན་གཉིས་མེད་ཀྱི་ཡེ་ཤེས་ཞེས་བྱ་བ་བདེ་བར་གཤེགས་
པའི་སྙིང་པོ་མཚན་ཉིད་པ་དེ་ཉིད། རྟག་པའི་དངོས་པོ་བདེན་གྲུབ་ཏུ་བཞེད་པ་མི་འཐད་
དེ། བདེ་གཤེགས་སྙིང་པོ་རྟག་དངོས་བདེན་གྲུབ་ཏུ་ཡོད་པར་སྟོན་པའི་མདོ་དེ། དགོངས་
གཞི་སྟོང་པ་ཉིད་ལ་དགོངས་པ་དང་། དགོས་པ་མུ་སྟེགས་ཀྱི་ལྟ་བ་ལ་ཞེན་པ་རྣམས་ཁ་
དྲང་བར་བྱ་བ་དང་། དངོས་ལ་གནོད་བྱེད་མུ་སྟེགས་ཀྱི་བདག་དང་ཁྱད་པར་མེད་པར་
གསུངས་པ་སོགས་ཀྱི་སྒོ་ནས་དྲང་དོན་དགོངས་པ་ཅན་དུ་བཀྲལ་བ་མི་འཐད་པར་ཐལ།
གཟུང་འཛིན་གཉིས་མེད་ཀྱི་ཡེ་ཤེས་ཀྱི་མིང་ཅན་གྱི་བདེ་གཤེགས་སྙིང་པོ་དེ་ཉིད་སྒྲུབ་
པ་རང་དབང་བའི་རྟག་དངོས་དང༌། བདེན་གྲུབ་ཏུ་བཞེད་རིགས་པའི་ཕྱིར། དེ་བཞིན་
དུ། ཆོས་རྗེ་ས་པཎ་གྱིས་ཀྱང་། སྡོམ་པ་གསུམ་གྱི་རབ་དབྱེར། ཁ་ཅིག་གྲངས་ཅན་
ལུགས་བཞིན་དུ། །ཡོད་པའི་དགེ་བ་ཞེས་བྱ་བ། །རང་བྱུང་དུ་ནི་གྲུབ་པར་འདོད། །དེ་
ལ་བདེ་གཤེགས་སྙིང་པོ་ཟེར། །གྲངས་ཅན་ལུགས་འདི་མི་འཐད་པས། །ལུང་དང་
རིགས་པས་དགག་པར་བྱ། །ཞེས་བདེ་གཤེགས་སྙིང་པོ་སྒྲུབ་པ་རང་དབང་བའི་རྟག་
དངོས་བདེན་གྲུབ་བཞེད་པ་མུ་སྟེགས་གྲངས་ཅན་གྱི་ལུགས་སུ་བཤད་འདུག་པ་ཇི་ལྟར་
ལགས། །
གཞན་ཡང་། ཚད་མ་རྣམ་འགྲེལ་ལས། དེ་ཕྱིར་གཉིས་སྟོང་གང་ཡིན་པ། །དེ་ནི་
- 19 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེ་ཡིའང་དེ་ཉིད་ཡིན། །ཞེས་པའི་སྐབས་ནས་བསྟན་པའི་ལྟ་བ་དེ་ཉིད། ཐོགས་མེད་སྐུ་
མཆེད་བཞེད་པའི་དབུ་མ་ཆེན་(༡༤ན)པོ་ལྟ་བ་དེ་ཡིན་ནམ་མིན། གལ་ཏེ་མ་ཡིན་ན་
སློབ་དཔོན་ཆོས་ཀྱི་གྲགས་པ་བཞེད་པའི་ལྟ་བ་དེ་དབུ་མ་ཆེན་པོའི་ལྟ་བ་མིན་ན། སློབ་
དཔོན་ཕྱོགས་གླང་བཞེད་པའི་ལྟ་བ་དེ་དབུ་མ་ཆེན་པོའི་ལྟ་བ་མ་ཡིན་པར་འགྱུར་བས།
སློབ་དཔོན་ཕྱོགས་གླང་འཕགས་པར་བཞེད་པ་དང་། ཕྱོགས་གླང་གི་གཞུང་ནས་བཤད་
པའི་ལྟ་བ་དེ་དབུ་མ་ཆེན་པོའི་ལྟ་བ་མ་ཡིན་པར་བཞེད་པ་ཇི་ལྟར་རིགས། རྣམ་འགྲེལ་
ལས་བཤད་པའི་ལྟ་བ་དེ་ཐོགས་མེད་སྐུ་མཆེད་བཞེད་པའི་དབུ་མ་ཆེན་པོའི་ལྟ་བ་ཡིན་ན།
རྣམ་འགྲེལ་དབུ་མ་ཆེན་པོའི་བསྟན་བཅོས་སུ་བཞེད་དགོས་ཤིང་། དེ་ལྟར་བཞེད་པར་
ཡང་འདུག་པ། གཟུང་འཛིན་གཉིས་མེད་ཀྱི་ཡེ་ཤེས་རྟག་དངོས་སུ་བཞེད་པ་དང་འགལ་ཏེ།
མུ་སྟེགས་དབང་ཕྱུག་པ་འགོག་པའི་ཚེ། རྣམ་འགྲེལ་ལས། ཚད་མ་རྟག་པ་ཉིད་ཡོད་
མིན། །དངོས་ཡོད་རྟོགས་པ་ཚད་ཕྱིར་དང་། །ཤེས་བྱ་མི་རྟག་པ་ཉིད་ཀྱིས། །དེ་ནི་མི་
བརྟན་ཉིད་ཕྱིར་རོ། །ཞེས་སོགས་ཀྱི་ཚད་མ་རྟག་པ་ལེགས་པར་བཀག་པའི་ཕྱིར། །
གཞན་ཡང་། ཚད་མ་མདོ་དང་སྡེ་བདུན་དུ་རྟག་དངོས་འགོག་པའི་རིགས་པ་ཇི་
སྙེད་གསུངས་པ་ཐམས་ཅད་དོན་མེད་ཀྱི་བཤད་པར་འགྱུར་ཏེ། ཚད་མ་མདོ་དང་སྡེ་
བདུན་རང་ལུགས་ལ་རྟག་དངོས་ཞལ་གྱིས་བཞེས་པའི་ཕྱིར། གལ་ཏེ་གཞུང་དེས་ཐ་
སྙད་པའི་ཚད་མ་རྟག་པ་བཀག་པ་ཡིན་གྱི། དོན་དམ་པའི་ཚད་མ་རྟག་པ་བཀག་པ་མ་
ཡིན་པས་སྐྱོན་མེད་དོ་ཞེ་ན། དེ་ལྟ་ན་འབྲེལ་མེད་དུ་འགྱུར་ཏེ། གཞུང་འདི་ཕྱི་རོལ་པས།
དོན་དམ་པའི་ཚད་མ་རྟག་པ་རང་བྱུང་གི་ཀུན་མཁྱེན་ཁས་བླངས་པ་འགོག་པའི་གཞུང་
ཡིན་པའི་ཕྱིར། །
གཞན་ཡང་(༡༤བ)ཐེག་པ་ཆེན་པོ་རྒྱུད་བླ་མའི་ལུགས་ལ་ཡོངས་གྲུབ་སྟོང་གཞིར་
བྱས་ནས་གཞན་དབང་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་བསྟན་གྱི། ཆོས་
- 20 -



k/
གསུང་ལན་ཀླུ་སྒྲུབ་དགོངས་རྒྱན།།
རྣམས་རང་གི་མཚན་ཉིད་ཀྱིས་གྲུབ་པས་སྟོང་པའི་རང་སྟོང་རྒྱུད་བླ་མར་མ་བཤད།
ཅེས་བཞེད་པར་འདུག་པ་བློ་ཡུལ་དུ་ཡེ་མ་ཤོང་སྟེ། དོན་དམ་བདེན་པ་གཞན་ཀུན་རྫོབ་
ཀྱི་ཆོས་ཀྱིས་སྟོང་པའི་གཞན་སྟོང་གནས་ལུགས་མཐར་ཐུག་ཏུ་རྒྱུད་བླ་མའི་གཞུང་གང་
གིས་བསྟན། ཞེས་ཞུའོ། །འདི་ལ་ཕྱིས་ཀྱི་ཁ་ཅིག །ཡང་དག་མཐའ་ནི་འདུས་བྱས་ཀྱི། །
རྣམ་པ་ཐམས་ཅད་དབེན་པ་སྟེ། །ཞེས་པས་དོན་དམ་བདེན་པ་གཞན་ཀུན་རྫོབ་ཀྱི་ཆོས་
ཀྱིས་སྟོང་པའི་གཞན་སྟོང་གནས་ལུགས་མཐར་ཐུག་ཏུ་བསྟན་ཏོ། །ཞེས་སྨྲ་བ་ལྟར། རྗེ་
ཀརྨ་པ་ཡང་བཞེད་པར་འདུག་པ་དེ་ལྟར་ན། རྩ་བ་ཤེས་རབ་ལས། རྒྱུ་དང་རྐྱེན་ལས་
བྱུང་བ་ཡི། །རང་བཞིན་བྱས་པ་ཅན་དུ་འགྱུར། །རང་བཞིན་བྱས་པ་ཅན་ཞེས་བྱར། །ཇི་
ལྟ་བུར་ན་རུང་བར་འགྱུར། །ཞེས་པས་ཀྱང་དོན་དམ་བདེན་པ་གཞན་ཀུན་རྫོབ་ཀྱི་ཆོས་
ཀྱིས་སྟོང་པའི་གཞན་སྟོང་གནས་ ལུགས་མཐར་ཐུག་ཏུ་བསྟན་པར་ཐལ། ཡང་དག་
མཐའ་ནི་འདུས་བྱས་ཀྱིས། །རྣམ་པ་ཐམས་ཅད་དབེན་པ་སྟེ། །ཞེས་པས་དེ་འདྲའི་
གཞན་སྟོང་གནས་ལུགས་མཐར་ཐུག་ཏུ་བསྟན་པའི་ཕྱིར། འདོད་ན། རིགས་ཚོགས་སུ་
རང་སྟོང་ཁོ་ན་བསྟན་གྱི་གཞན་སྟོང་ཡེ་མ་བསྟན། ཞེས་གསུངས་པ་དང་འགལ་ཞིང་།
རིགས་པས་ཀྱང་གནོད་དོ། །དེ་བཞིན་དུ། རྩ་ཤེར། རང་བཞིན་དག་ནི་བཅོས་མིན་
དང༌། །གཞན་ལ་ལྟོས་པ་མེད་པ་ཡིན། །ཞེས་པས་ཀྱང་དེ་འདྲའི་གཞན་སྟོང་གནས་
ལུགས་མཐར་ཐུག་ཏུ་བསྟན་པར་ཐལ། ཡང་དག་མཐའ་(༡༥ན)ནི་འདུས་བྱས་ཀྱི། །
རྣམ་པ་ཐམས་ཅད་དབེན་པ་སྟེ། །ཞེས་པས་དེ་ལྟར་བསྟན་པའི་ཕྱིར། འཇུག་པའི་རང་
འགྲེལ་ལས། དངོས་པོ་བྱས་པ་ཅན་ལ་མ་རེག་པར་རང་བཞིན་འབའ་ཞིག་མངོན་སུམ་
དུ་མཛད་པས་དེ་ཉིད་ཐུགས་སུ་ཆུད་པའི་ཕྱིར་སངས་རྒྱས་ཞེས་བཤད་དོ། །ཞེས་པས་
ཀྱང་དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་གནས་
ལུགས་མཐར་ཐུག་ཏུ་བསྟན་པར་ཐལ། ཡང་དག་མཐའ་ནི་འདུས་བྱས་ཀྱིས། །རྣམ་
-21 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་ཐམས་ཅད་དབེན་པ་སྟེ། །ཞེས་པས་དེ་ལྟར་བསྟན་པའི་ཕྱིར། འདོད་ན། སྔར་བཞིན་
ངོ་བོ་ཉིད་མེད་པར་སྨྲ་བའི་གཞུང་དུ་གཞན་སྟོང་གི་གནས་ལུགས་མཐར་ཐུག་མ་བསྟན་
པར་བཞེད་པ་དང་འགལ་ཞིང༌། ཡང་ཕྱིས་ཀྱི་ཁ་ཅིག །བླ་མེད་ཆོས་ཀྱི་སྟོང་མ་
ཡིན། །ཞེས་པས་དོན་དམ་བདེན་པ་གཟུང་འཛིན་གཉིས་མེད་ཀྱི་ཡེ་ཤེས་དེ་གནས་
ལུགས་མཐར་ཐུག་དང་དེ་ཁོ་རང་གིས་མི་སྟོང་ཞིང་། གཞན་ཀུན་རྫོབ་ཀྱི་ཆོས་ཀྱིས་སྟོང་
པའི་གནས་ལུགས་མཐར་ཐུག་ཏུ་བསྟན་པ་ཡིན་ནོ། །ཞེས་སྨྲ་བ་བཞིན་ཊིཀྐ་འདིར་ཡང་
བཞེད་པར་འདུག་པས། གཞུང་དེ་གནས་ལུགས་མཐར་ཐུག་གཞན་སྟོང་དུ་བསྟན་གྱི།
རང་སྟོང་དུ་མ་བསྟན་པ་ལ་མི་ཕན་ཏེ། གཞུང་དེ་ཇོ་ནང་པས་སེམས་ཅན་ཐམས་ཅད་ཀྱི་
རྒྱུད་ལ་སྟོབས་སོགས་སངས་རྒྱས་ཀྱི་ཆོས་རྣམས་རང་ཆས་སུ་ཡོད་པའི་ཤེས་བྱེད་དུ་
དྲངས་ལ། ཁོ་བོ་ཅག་གི་ལུགས་ལ་བདེ་གཤེགས་སྙིང་པོ་རྒྱུད་ལྡན་གྱི་གང་ཟག་དེ། བླ་
ན་མེད་པའི་སངས་རྒྱས་ཀྱི་ཆོས་སྟོབས་སོགས་འབྱུང་རུང་གི་ཡོན་ཏན་དང་ལྡན་པར་
སྟོན་པ་ཡིན་པས་འབྲེལ་ཡོད་པར་མ་གོ་ལགས། དོན་བསྡུ་ན། (༡༥བ)རྒྱུད་བླར་གཞན་
སྟོང་གི་སྟོང་ཉིད་བདེན་གྲུབ་བསྟན་པ་མི་འཐད་པར་ཐལ། དེར་དབུ་མ་རིགས་ཚོགས་
ནས་བཤད་པའི་སྟོང་ཉིད་ཕྲ་མོ་དང་ཁྱད་པར་མེད་པར་ཆོས་ཐམས་ཅད་རང་གི་མཚན་
ཉིད་ཀྱིས་གྲུབ་པས་སྟོང་པའི་སྟོང་ཉིད་དེ་ཉིད་གནས་ལུགས་མཐར་ཐུག་ཏུ་མདོ་རྒྱས་
འབྲིང་བསྡུས་གསུམ་དང་། དེ་བཞིན་གཤེགས་པས་སྙིང་པོའི་མདོ་ལས་ཁྱད་པར་མེད་
པར་གསལ་བར་བསྟན་པར་འཕགས་པ་ཐོགས་མེད་ཀྱིས་རྒྱུད་བླ་མའི་འགྲེལ་པར་
བཤད་པའི་ཕྱིར། དེ་ལྟར་ཡང་འཕགས་པ་ཐོགས་མེད་ཀྱི་རྒྱུད་བླའི་འགྲེལ་པར། བྱིས་
པ་རྣམས་ཀྱི་ཉོན་མོངས་པ་དང་། ལས་དང་སྐྱེ་བའི་ཀུན་ནས་ཉོན་མོངས་པ་འདི་དག་ནི།
ཁམས་གཅིག་ཡང་དག་པ་ཇི་ལྟ་བ་བཞིན་དུ་མ་ཤེས་པས་རབ་ཏུ་འཇུག་གོ །དེ་ཡང་ཇི་
ལྟར་ཡོངས་སུ་བཙལ་བ་ན་དེའི་རྒྱུ་མཚན་ནམ། དམིགས་པ་འགའ་ཡང་མི་མཐོང་བ་དེ་
- 22 -



གསུང་ལན་ཀླུ་སྒྲུབ་དགོངས་རྒྱན། །
ལྟར་བལྟ་བར་བྱའོ། །གང་གི་ཚེ་རྒྱུ་མཚན་དང་དམིགས་པ་འགའ་ཡང་མི་མཐོང་བ་དེའི་
ཚེ་ཡང་དག་པར་མཐོང་བ་ཡིན་ནོ། །དེ་ལྟར་ཆོས་དེ་དག་དེ་བཞིན་གཤེགས་པས་མཉམ་
པ་ཉིད་ཀྱིས་མཉམ་པར་མངོན་པར་རྫོགས་པར་སངས་རྒྱས་སོ། །གང་ཞིག་དེ་ལྟར་མེད་
པའི་རྒྱུ་མཚན་གྱི་དམིགས་པ་མ་མཐོང་བའི་ཕྱིར་དང་། ཡོད་པ་ཡང་དག་པ་ཇི་ལྟ་བ་
བཞིན་དུ་གྱུར་པ་དོན་དམ་པའི་བདེན་པ་མཐོང་བའི་ཕྱིར། དེ་གཉིས་ཀ་གསལ་བ་མེད་
པ་དང་། བཞག་པ་མེད་པར་མཉམ་པ་ཉིད་ཀྱི་ཡེ་ཤེས་ཀྱི་ཆོས་ཐམས་ཅད་མཉམ་པ་
ཉིད་དུ་མངོན་པར་རྫོགས་པར་བྱང་ཆུབ་པ་དེ་ནི། གང་ཞིག་སྐྱེས་པས་ཅིག་ཤོས་གཏན་
བྲལ་བ་དང་། མེད་པར་རྟོགས་པར་འགྱུར་བར་དེ་ཁོ་ནར་མཐོང་བའི་གེགས་ཀྱི་ཉེས་པ་
འདི་མཐའ་དག་གི་གཉེན་པོར་རིགས་པར་བྱའོ། །ཆོས་ཀྱི་སྐུ་(༡༦ན)ཐོབ་པའི་རྒྱུ་རྣམ་
པར་རྟོག་པ་མེད་པའི་ཡེ་ཤེས་མཐོང་བ་དང་སྒོམ་པའི་ལམ་དེ་ཡང་རྒྱས་པར་ནི་ཤེས་
རབ་ཀྱི་ཕ་རོལ་ཏུ་ཕྱིན་པའི་རྗེས་སུ་འབྲངས་ཏེ། མདོ་ཇི་ལྟ་བ་བཞིན་དུ་རྟོགས་པར་བྱའོ་
ཞེས་གནས་ལུགས་མཐར་ཐུག་དང་དེ་རྟོགས་པའི་ཡེ་ཤེས་མཐོང་སྒོམ་གྱི་ལམ་གྱིས་
བསྡུས་པ་རྣམས། ཤེར་ཕྱིན་གྱི་མདོ་ཇི་ལྟ་བ་བཞིན་རྟོགས་པར་བྱ་བར་གསུངས་འདུག་
པས། རྒྱུད་བླ་མ་རྩ་འགྲེལ་གཉིས་ཀའི་དགོངས་པ་ངོ་བོ་ཉིད་མེད་པར་སྨྲ་བ་ཐལ་འགྱུར་
བའི་ལུགས་སུ་བསྟན་འདུག་པ་འདི་རྣམས་ལ་འབྲུ་ཇི་ལྟར་གནང་། །
ལུང་དེ་ལ་འབྲུ་སྣོན་ཞུས་ན། བྱིས་པ་རྣམས་ཀྱི་ཉོན་མོངས་པ་དང་། ལས་དང་སྐྱེ་
བའི་ཀུན་ནས་ཉོན་མོངས་པ་དེ་དག་ནི་ཁམས་གཅིག་ཡང་དག་པ་ཇི་ལྟ་བ་བཞིན་མ་
ཤེས་པ་ལས་རབ་ཏུ་འཇུག་གོ །ཞེས་པས་ནི། འཁོར་བ་ལས་གྲོལ་བ་ཐོབ་པ་ལ།
ཁམས་བདེ་བར་གཤེགས་པའི་སྙིང་པོ་དྲི་མ་དང་བཅས་པའི་སེམས་ཀྱི་ཆོས་ཉིད་མངོན་
སུམ་རྟོགས་པའི་ཡེ་ཤེས་ཐོབ་དགོས་པར་བསྟན་པས་འཕགས་པ་ཡིན་ན། སྟོང་ཉིད་
རྟོགས་དགོས་པ་དབུ་མ་ཐལ་འགྱུར་བའི་ཐུན་མོང་མ་ཡིན་པའི་གྲུབ་མཐའ་དེ་འདིར་
23-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཡང་བཞེད་པར་བསྟན། གལ་ཏེ་འགྲེལ་པ་འདི་མདོ་སྡེ་རྒྱན་དང་དགོངས་པ་གཅིག་ན།།
འཁོར་བ་ལས་གྲོལ་བ་ལ་སྟོང་ཉིད་རྟོགས་དགོས་པའི་བཤད་པ་འདི་འོང་དོན་མེད་དེ།
མདོ་སྡེ་རྒྱན་རྩ་འགྲེལ་གྱི་ལུགས་ལ་ཐེག་དམན་འཕགས་པས་ཆོས་ཀྱི་བདག་མེད་
རྟོགས་པའི་གྲུབ་མཐའ་ཞལ་གྱིས་མི་བཞེས་པའི་ཕྱིར། འགྲེལ་པར། དེ་ཡང་ཇི་ལྟར་
ཡོངས་སུ་བཙལ་བ་ན་དེའི་རྒྱུ་མཚན་ནམ། དམིགས་པ་འགའ་ཡང་མི་མཐོང་བ་དེ་ལྟར་
བལྟ་བར་བྱའོ། །གང་(༡༦བ)གི་ཚེ། རྒྱུ་མཚན་ནམ་དམིགས་པ་འགའ་ཡང་མི་མཐོང་བ་
དེའི་ཚེ། ཡང་དག་པ་མཐོང་བ་ཡིན་ནོ། །ཞེས་པ་འདི་ལས། ཆོས་ཐམས་ཅད་ཁོ་རང་
གི་ཐ་སྙད་བཏགས་པའི་བཏགས་དོན་བཙལ་བའི་ཚེ། མ་རྙེད་པ་ཆོས་ཐམས་ཅད་ཀྱི་
གནས་ལུགས་མཐར་ཐུག་ཏུ་བསྟན་པ་ཡིན་ཏེ། དེ་ཡང་ཇི་ལྟར་ཡོངས་སུ་བཙལ་བ་ན་
དེའི་རྒྱུ་མཚན། དམིགས་པ་འགའ་ཡང་མ་མཐོང་བ་དེ་ལྟར་བལྟ་བར་བྱའོ། །ཞེས་
གསལ་བར་གསུངས་སོ། །དེའི་རྗེས་སུ་འགྲེལ་པ་དེར། ཆོས་དེ་དག་དེ་བཞིན་གཤེགས་
པས་མཉམ་པ་ཉིད་ཀྱི་མཉམ་པར་མངོན་པར་རྫོགས་པར་སངས་རྒྱས་སོ། །ཞེས་པས་དེ་
བཞིན་གཤེགས་པས་ཆོས་ཐམས་ཅད་བདེན་སྟོང་དུ་མཉམ་པར་གཟིགས་ནས་མངོན་
པར་རྫོགས་པར་སངས་རྒྱས་སོ། །ཞེས་གསུངས་པས། གཟུང་འཛིན་གཉིས་མེད་ཀྱི་ཡེ་
ཤེས་བདེན་གྲུབ་ཏུ་ག་ལ་བཞེད་སྙམ་དུ་སེམས་ལགས། ཡང་དེ་ཉིད་ལས། དེ་གཉིས་ཀ་
བསལ་བ་མེད་པ་དང་། བཞག་པ་མེད་པར་མཉམ་པ་ཉིད་ཀྱི་ཡེ་ཤེས་ཀྱིས་ཆོས་ཐམས་
ཅད་མཉམ་པ་ཉིད་དུ་མངོན་པར་རྫོགས་པར་བྱང་ཆུབ་པ། ཞེས་པ་དེ་བཞིན་གཤེགས་
པ་ཆོས་ཐམས་ཅད་བདེན་སྟོང་དུ་མཉམ་པར་གཟིགས་པ་ལ་མི་མཛད་ན། ཤེས་རབ་ཀྱི་
ཕ་རོལ་ཏུ་ཕྱིན་པའི་མདོ་ཇི་ལྟ་བ་བཞིན་དུ་རྟོགས་པར་བྱའོ། །ཞེས་གསུངས་པ་དང་ཇི་
ལྟར་མི་འགལ། དེས་ན་ལུང་འདིས་ཆོས་རྣམས་ཀྱི་གནས་ལུགས་དང་། དེ་རྟོགས་པའི་
མཐོང་སྒོམ་གྱི་ལམ་ལ་སོགས་པ། ཤེར་ཕྱིན་གྱི་མདོ་ཇི་ལྟ་བ་བཞིན་དུ་རྟོགས་པར་བྱའོ་
- 24 -



གསུང་ལན་ཀླུ་སྒྲུབ་དགོངས་རྒྱན། །
ཞེས་གསུངས་པ་འདི་ཁོ་བོ་ཅག་གི་ལུང་ཡིན་པས། རྒྱུད་བླ་མ་དང་དབུ་མ་རིགས་ཚོགས་
དགོངས་པ་གཅིག་པས་ཤེར་ཕྱིན་གྱི་མདོ་དང་རྒྱུད་བླ་མ་དགོངས་པ་གཅིག་པ་འདི་
(༡༧ན)ལེགས་པར་བཤད་པ་ཆེན་པོར་གོ་ལགས། །
ཡང་། རྗེ་ཀརྨ་པས་མཛད་པའི་ཊིཀྐ་འདིར། འགྲེལ་པ་དོན་གསལ་ལས་ཀྱང་།
དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་གནས་ལུགས་
མཐར་ཐུག་ཏུ་བསྟན་པ་ཡིན་ཏེ། ཆོས་ཀྱི་གཞན་གྱི་ངོ་བོ་ཉིད། །རང་རང་ངོ་བོས་སྟོང་
པའི་ཕྱིར། །ཞེས་པ་འདིས་དེ་འདྲའི་གཞན་སྟོང་གནས་ལུགས་མཐར་ཐུག་ཏུ་བསྟན་པའི་
ཕྱིར། ཞེས་གསུང་བ་གནང་འདུག་པ་འདི་ཡང་མི་འཐད་དེ། འདིའི་དོན་བྱེད་པ་པོ་
གཞན་གྱིས་སྟོང་པའི་སྟོང་པ་ཉིད་ལ། ཆོས་ཀྱི་གཞན་གྱི་ངོ་བོ་ཉིད། །ཞེས་སྟོང་གཞི་
ངོས་བཟུང་ནས། དེ་བདེན་གྲུབ་ཀྱིས་སྟོང་པ་གཞན་གྱི་ངོ་བོ་སྟོང་པ་ཉིད་ཡིན་ནོ། །ཞེས་
རང་སྟོང་འཆད་བྱེད་ཡིན་པའི་ཕྱིར་ཏེ། ཆོས་ཀྱི་གཞན་གྱི་ངོ་བོ་ཉིད། །རང་རང་ངོ་བོས་
སྟོང་པའི་ཕྱིར། །ཞེས་གསུངས་པའི་ཕྱིར། དེ་ལྟ་མ་ཡིན་ན། དབུ་མ་འཇུག་པ་ལས།
སངས་རྒྱས་རྣམས་ནི་བྱུང་བའམ། །མ་བྱུང་ཡང་རུང་དངོས་སུ་ནི། །དངོས་པོ་ཀུན་གྱི་
སྟོང་པ་ཉིད། །གཞན་གྱི་དངོས་པོར་རབ་ཏུ་བསྒྲགས། །ཡང་དག་མཐའ་དང་དེ་བཞིན་
ཉིད། །དེ་གཞན་དངོས་པོའི་སྟོང་ཉིད་དོ། །ཞེས་པའི་གཞུང་འདིས་ཀྱང་གཞན་སྟོང་གི་
དབུ་མ་ཆེན་པོ་དེ་བསྟན་པར་ཐལ། འགྲེལ་པ་དོན་གསལ་ལས། ཆོས་ཀྱི་གཞན་གྱི་ངོ་
བོ་ཉིད། །ཅེས་སོགས་ཀྱི་གཞན་སྟོང་གི་གནས་ལུགས་མཐར་ཐུག་དེ་བསྟན་པའི་ཕྱིར།
འདོད་ན། ངོ་བོ་ཉིད་མེད་པར་སྨྲ་བའི་གཞུང་དུ་རང་སྟོང་མེད་དགག་ཙམ་ཞིག་བསྟན་
གྱི། གཞན་མ་ཡིན་པའི་དེ་བཞིན་ཉིད་ཅེས་པའི་མིང་ཅན་གྱི་གནས་ལུགས་མཐར་ཐུག་
མ་བསྟན་པར་བཞེད་པ་དང་འགལ་ལོ། །དེ་བཞིན་དུ་ཡུམ་རྒྱས་(༡༧བ)འབྲིང་བསྡུས་
གསུམ་ལས་ཀྱང་། གཞན་མ་ཡིན་པའི་དེ་བཞིན་ཉིད། །ཅེས་པའི་གནས་ལུགས་
- 25 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མཐར་ཐུག་དེ་དངོས་སུ་བསྟན་པར་ཐལ། དེ་ལས་གཞན་གྱིས་ངོ་བོ་སྟོང་པ་ཉིད་དངོས་
སུ་བསྟན་པ་གང་ཞིག །གཞན་གྱི་ངོ་བོ་སྟོང་པ་ཉིད་ཀྱི་དོན་དེ་གཞན་སྟོང་ལ་བྱེད་རིགས་
པའི་ཕྱིར། རྟགས་རྣམས་ཞལ་གྱིས་བཞེས། འདོད་ན། ཡུམ་གྱི་མདོ་ལས་གཞན་མིན་
པའི་དེ་བཞིན་ཉིད་ཅེས་པའི་མིང་ཅན་གྱི་གཞན་སྟོང་དངོས་སུ་མ་བསྟན་པར་བཞེད་པ་
དང་འགལ་ལོ། །
གཞན་ཡང་། གཞན་མ་ཡིན་པའི་དེ་བཞིན་ཉིད་ཅེས་གཞན་སྟོང་གི་དབུ་མ་ཆེན་པོ་
དེ། ཤེར་ཕྱིན་བརྒྱ་རྩ་བརྒྱད་པ་དང་། འཕགས་པ་ཕྱོགས་ཀྱི་གླང་པོས་བརྒྱད་སྟོང་དོན་
བསྡུས་ལས་དངོས་སུ་བཤད་དོ། །ཅེས་གསུངས་པ་ལ་འདི་ལྟར་འབུལ་སྟེ། ཡུམ་རྒྱས་
འབྲིང་བསྡུས་གསུམ་ལས། དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་
གཞན་སྟོང་དེ་གནས་ལུགས་མཐར་ཐུག་ཏུ་དངོས་སུ་བསྟན་པར་ཐལ། དེས་ཡུམ་རྒྱས་
འབྲིང་བསྡུས་གསུམ་གྱི་དངོས་བསྟན་སྟོང་ཉིད་ཀྱི་རིམ་པ་དེ་རྣམ་བརྫུན་གྱི་དབུ་མ་ཆེན་
པོར་འགྲེལ་པ་གང་ཞིག །སློབ་དཔོན་ཕྱོགས་གླང་དེས། དོན་དམ་བདེན་པ་གཞན་ཀུན་
རྫོབ་ཀྱི་ཆོས་ཀྱིས་སྟོང་པའི་གཞན་སྟོང་གནས་ལུགས་མཐར་ཐུག་ཏུ་བཞེད་པའི་ཕྱིར།།
རྟགས་རྣམས་ཊིཀྐར་ཞལ་གྱིས་བཞེས། འདོད་ན། ཡུམ་རྒྱས་འབྲིང་བསྡུས་གསུམ་ལས།
བཞེད་པ་ལྟར་གྱི་གཞན་སྟོང་ཆེན་མོ་དངོས་སུ་མ་བསྟན་ཅིང་ཆད་སྟོང་མེད་དགག་ཙམ་
ཞིག་བསྟན་ནོ། །ཞེས་ཊིཀྐར་གསུངས་པ་དང་འགལ། ཡང་བརྒྱད་སྟོང་དོན་བསྡུ་སྒྲ་ཇི་
བཞིན་པར་བཞེད་པ་དང་། སྔར་བཤད་པ་ལྟར་གྱི་གཞན་སྟོང་ཆེན་མོ་གནས་ལུགས་
མཐར་ཐུག་ཏུ་བཞེད་པ་ལ། དྲི་བ་འདི་ཞུ་སྟེ། བརྒྱད་སྟོང་དོན་བསྡུས་(༡༨ན)སྟོང་ཉིད་
བཅུ་དྲུག་གི་རྣམ་གཞག་མཛད་ཅིང་། དེ་ཡང་སྟོང་ཉིད་མཚན་ཉིད་པར་བསྒྲུབས་ནས།
བརྒྱད་སྟོང་པའི་དགོངས་པ་བཀྲལ་འདུག་པ། ནང་སྟོང་པ་ཉིད་ཀྱི་སྟོང་གཞི་ཆོས་ཅན་དེ་
གང་ཡིན། ཞེས་ཀར་ཊིཀ་ལ་ཞུ་ཞིང་། གཙོ་བོར་ཇོ་ནང་པ་དང་། ཆོས་རྗེ་ཤཱཀ་མཆོག་པ་
- 26 -



གསུང་ལན་ཀླུ་སྒྲུབ་དགོངས་རྒྱན། །
ལ་ཞུའོ། །མིག་སོགས་ནང་གི་དབང་པོ་དྲུག་པོ་དེ་ནང་སྟོང་པ་ཉིད་ཀྱི་སྟོང་གཞི་ཆོས་
ཅན་ཡིན་ནོ་ཞེ་ན། ནང་སྟོང་པ་ཉིད་ཆོས་ཅན། ཁྱོད་དོན་དམ་པ་གཞན་ཀུན་རྫོབ་པའི་
ཆོས་ཀྱིས་སྟོང་པའི་སྟོང་པ་ཉིད་ཡིན་པར་ཐལ། ཁྱོད་སྟོང་ཉིད་མཚན་ཉིད་པ་ཡིན་པའི་
ཕྱིར། ཁྱབ་པ་ཁས་བླངས། རྟགས་སློབ་དཔོན་ཕྱོགས་གླང་གི་བརྒྱད་སྟོང་དོན་བསྡུ་དང་།
དེའི་འགྲེལ་པ་སློབ་དཔོན་དཀོན་མཆོག་འབངས་ཀྱིས་མཛད་པར། སྟོང་ཉིད་བཅུ་དྲུག་
ཏུ་ཕྱེ་ནས་གསལ་བར་བཤད་དོ། །ཀུན་མཁྱེན་ཇོ་ནང་པ་ལན་ཅི་གསུང༌། ང་གལ་ཏེ་
ཕྱོགས་གླང་ལ་མི་རྩིའོ་ཞེ་ན། འོ་ན་དབྱིག་གཉེན་ལ་རྩི་མི་རིགས་པར་ཐལ། ཕྱོགས་
གླང་ལ་རྩི་མི་རིགས་པའི་ཕྱིར། འདོད་ན། ཁྱེད་རང་གི་དབུ་མ་ཆེན་མོ་ཐོགས་མེད་སྐུ་
མཆེད་བཞེད་པའི་ལྟ་བ་དེ་ཁས་ལེན་གྱི། ཟླ་གྲགས་དང་སེང་བཟང་འདོད་པའི་རང་
སྟོང་ངན་པ་དེ་ཁས་མི་ལེན། ཞེས་ཁམ་ཆེན་པོ་གསུང་བ་དེ་དྲན་པར་མཛོད་ཅིག །ད་
དུང་ཁྱེད་རང་ཇོ་ནང་པ་ལ་འདི་འདྲི་བར་བྱ་སྟེ། ཕྱི་སྟོང་པ་ཉིད་ཀྱི་སྟོང་གཞི་ཆོས་ཅན་དེ་གང་
ཡིན། གཟུགས་ཕུང་ཡིན་ནོ། །ཞེ་ན། ཕྱི་སྟོང་པ་ཉིད་ཆོས་ཅན། ཁྱོད་དོན་དམ་བདེན་པ་
གཞན་ཀུན་རྫོབ་ཀྱི་ཆོས་ཀྱིས་སྟོང་པའི་སྟོང་པ་ཉིད་ཡིན་པར་ཐལ། ཁྱོད་སྟོང་ཉིད་མཚན་
ཉིད་པ་ཡིན་པའི་ཕྱིར། ཁྱབ་པ་ཁས་བླངས་རྟགས་མ་གྲུབ་ན། སྔར་(༡༨བ)བཞིན། སློབ་
དཔོན་ཕྱོགས་གླང་གིས་སྟོང་ཉིད་མཚན་ཉིད་པར་བཤད་ཅིང་། སློབ་དཔོན་དབྱིག་གཉེན་
ཁྱེད་རང་གི་རྒྱབ་རྟེན་དུ་སྤྱན་དྲངས་པ་མ་ལགས་སམ། རྩ་བར་འདོད་ན། གཟུགས་ཕུང་
དོན་དམ་བདེན་པར་ཐལ། འདོད་པའི་ཕྱིར། དངོས་པོ་སྟོང་པ་ཉིད་ཀྱི་སྟོང་གཞི་ཆོས་
ཅན་དེ་གང་ཡིན། ཕུང་པོ་ལྔ་ཡིན་ནོ། །ཞེ་ན། འོ་ན་ཁྱེད་ཀྱིས་གཞན་སྟོང་ཆེན་མོའི་སྟོང་
གཞི་དོན་དམ་བདེན་པ་ཁོ་ནར་བཤད་པ་དང་འགལ་ལོ། །ཡང་འདུས་བྱས་སྟོང་པ་ཉིད་
ཀྱི་སྟོང་གཞི་ཆོས་ཅན་དེ་གང་ཡིན། འདུས་བྱས་སྟོང་པ་ཉིད། ཅེས་པའི་སྟོང་ཉིད་ཅིག་
ཡོད་དམ་མེད། གལ་ཏེ་ཡོད་ན། དོན་དམ་བདེན་པ་འདུས་བྱས་ཡིན་པར་ཐལ། སྟོང་
-27 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཉིད་ཡིན་ན་གཞན་སྟོང་ཆེན་མོ་ཡིན་པས་ཁྱབ། གཞན་སྟོང་ཆེན་མོའི་སྟོང་གཞི་ཆོས་
ཅན་ཡིན་ན་དོན་དམ་བདེན་པ་ཡིན་དགོས་པའི་ཕྱིར། རྟགས་ཐམས་ཅད་སོང་། འདོད་
ན། དོན་དམ་བདེན་པ་ཆོས་ཅན། མི་རྟག་པ་ཡིན་པར་ཐལ། འདུས་བྱས་ཡིན་པའི་ཕྱིར།
མ་ཁྱབ་ན། གསུང་རབ་སྤྱི་འགྲོ་ལ་འདུས་བྱས་ཐམས་ཅད་མི་རྟག་པ་ལྟ་བ་སོགས་ཕྱག་
རྒྱ་བཞི་དང༌། འདུལ་བའི་སྡེ་སྣོད་དུ་འདུས་བྱས་ཐམས་ཅད་མི་རྟག་པར་ལྟ་བ་སོགས་
ཕྱག་རྒྱ་གསུམ་གྱིས་གསུང་རབ་ཐམས་ཅད་རྒྱས་བཏབ་པ་ཇི་ལྟར་ལགས། འདོད་ན།
ཁྱེད་རང་གི་གཟུང་འཛིན་གཉིས་མེད་ཀྱི་ཡེ་ཤེས་དོན་དམ་བདེན་པ་བསྒྲུབ་པར་རང་
དབང་བའི་རྟག་དངོས་སུ་བཤད་པ་དང་འགལ་ལོ། །དེ་བཞིན་དུ། སྟོང་ཉིད་ལྷག་མ་ལ་
སྟོང་གཞི་ཆོས་ཅན་དོན་དམ་བདེན་པ་འབའ་ཞིག་ཏུ་འདུག་མི་འདུག་གཟིགས་མཛོད།
གལ་ཏེ་ཤེར་ཕྱིན་གྱི་མདོ་ཁས་མི་ལེན་པས་སྟོང་ཉིད་བཅུ་དྲུག་གི་རྣམ་གཞག་མི་འདོད་
(༡༩ན)དོ། །ཞེ་ན། རྒྱུད་སྡེ་མང་པོར་སྟོང་ཉིད་བཅུ་དྲུག་རྣམ་པར་དག་པའི་དག་ཆ་
བཤད་པ་དེ་གང་ཡིན། སློབ་དཔོན་ཕྱོགས་གླང་གིས་སྟོང་ཉིད་བཅུ་དྲུག་ཡུམ་རྒྱས་འབྲིང་
བསྡུས་གསུམ་གྱི་དགོངས་པར་འགྲེལ་ཚུལ་དེ་གང་ཞེ་ན། དེའི་དོན་ཡོད་དེ། མིག་
སོགས་ནང་གི་སྐྱེ་མཆེད་རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
མ་གྲུབ་པ་ནང་སྟོང་པ་ཉིད་དང་། གཟུགས་སོགས་ཕྱིའི་སྐྱེ་མཆེད་རང་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་དང་། རང་བརྗོད་པའི་སྒྲ་འཇུག་པའི་
འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ཕྱི་སྟོང་པ་ཉིད་དང་དབང་རྟེན་ཁོག་པ་
ལྟ་བུ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་དང་རང་
བརྗོད་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་ཕྱི་སྟོང་པ་
ཉིད་དུ་འཇོག །དེས་གཞན་རྣམས་ལའང་རིགས་འགྲེ། འདི་ནི་རྗེ་ཙོང་ཁ་པའི་ལེགས་
བཤད་ཡིན་ཏེ། དེ་ལྟ་མ་ཡིན་ན། རྣལ་འབྱོར་སྤྱོད་པ་པས་སྟོང་ཉིད་བཅུ་དྲུག་འཆད་མི་
- 28 -



གསུང་ལན་ཀླུ་སྒྲུབ་དགོངས་རྒྱན། །
ཤེས་པའི་ཕྱིར། བརྒྱད་སྟོང་དོན་བསྡུའི་འགྲེལ་པ་སློབ་དཔོན་དཀོན་མཆོག་འབངས་
ཀྱིས་མཛད་པ་ལས། མིང་ནི་གང་དང་གང་གིས་སུ། །ཆོས་རྣམས་གང་དང་གང་བརྗོད་
པ། །དེ་ནི་དེ་ལ་ཡོད་མ་ཡིན། །དེ་ནི་ཆོས་རྣམས་ཆོས་ཉིད་དོ། །ཞེས་པའི་སྲིད་པ་འཕོ་
བའི་མདོ་དྲངས་ནས་བཤད་དོ། །འོ་ན་འདི་འདྲའི་སྟོང་ཉིད་རྣམས་རང་སྟོང་ཡིན་ནམ་
གཞན་སྟོང་ཡིན་ཞེ་ན། འདི་རྣམས་ཀྱང་རང་སྟོང་དུ་སློབ་དཔོན་ཕྱོགས་གླང་བཞེད་ལ་
དེར་མ་ཟད་མདོ་སྡེ་དགོངས་འགྲེལ་གྱི་དངོས་བསྟན་གྱི་སྟོང་ཉིད་ཀྱང་རང་སྟོང་ཁོ་ནར་
ལུགས་དེ་གཞིར་བྱས་ནས་འཇོག་གོ །ཞེས་སྨྲ་བར་(༡༩བ)བྱེད་ལགས། ཡང་ཊིཀྐར་
ཡུམ་རྒྱས་འབྲིང་བསྡུས་གསུམ་དང་། མངོན་རྟོགས་རྒྱན་གྱི་དགོངས་པ་འགྲེལ་པའི་
བསྟན་བཅོས་འགྲེལ་པ་དོན་གསལ་ལས་མཆོག་ཏུ་གྱུར་པའི་འགྲེལ་པ་གཞན་མ་བྱུང་
ཞེས་གསུང་བ་དང་། ཡུམ་རྒྱས་འབྲིང་བསྡུས་པ་གསུམ་ལས་ཆད་སྟོང་མེད་དགག་ཙམ་
ཞིག་བསྟན་གྱི། སྔར་བཤད་པའི་ གཞན་སྟོང་ཆེན་མོ་བདེན་གྲུབ་དེ་མ་བསྟན་པར་
བཞེད་པ་དང་། འགྲེལ་པ་དོན་གསལ་གྱིས་དེ་འདྲའི་སྟོང་ཉིད་བདེན་གྲུབ་ཏུ་བསྟན་པར་
འདོད་པ་ཡང་ནང་འགལ་བར་སེམས་ལགས། ཡང་ཤེར་ཕྱིན་བརྒྱ་རྩ་བརྒྱད་པ་ལས་གཞན་
སྟོང་དངོས་སུ་བསྟན་གསུང་བ་ལ། ཡུམ་རྒྱས་འབྲིང་བསྡུས་གསུམ་ལས་དོན་དམ་བདེན་
པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་དེ་དངོས་སུ་བསྟན་པར་ཐལ།
ཤེར་ཕྱིན་མདོ་ལས་དེ་འདྲའི་གཞན་སྟོང་དངོས་སུ་བསྟན་པའི་ཕྱིར། མ་གྲུབ་ན་སོང་།
དེར་ཐལ། ཤེར་ཕྱིན་བརྒྱ་རྩ་བརྒྱད་པ་ལས་དེ་ལྟར་བསྟན་པའི་ཕྱིར། རྟགས་ཞལ་གྱིས་
བཞེས། རྩ་བར་འདོད་ན། ཡུམ་རྒྱས་འབྲིང་བསྡུས་གསུམ་ལས་ཆད་སྟོང་མེད་དགག་
ཙམ་ཞིག་དངོས་སུ་བསྟན་གྱི། གཞན་སྟོང་ཆེན་མོ་དངོས་སུ་མ་བསྟན་པར་ཊིཀྐར་
བཤད་པ་དང་འགལ་ལོ། །ཡང་ཡུམ་རྒྱས་འབྲིང་བསྡུས་གསུམ་གྱི་ཐོས་བསམ་གྱིས་
གཏན་ལ་འབེབས་པའི་ཡུལ་སྟོང་ཉིད་མེད་དགག་ཙམ་ཞིག་བསྟན་གྱི། སྒོམ་པས་ཉམས་
- 29 -



རྗེ་
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སུ་མྱོང་བྱའི་སྟོང་ཉིད་མ་བསྟན། སྒོམ་པས་ཉམས་སུ་མྱོང་བྱའི་སྟོང་ཉིད་བདེན་གྲུབ་དེ་
འཁོར་ལོ་ཐ་མ་ནས་བསྟན་པ་ཡིན་ཏེ། བཞི་བརྒྱ་པ་ལས། བསོད་ནམས་མིན་པ་དང་
པོར་ཟློག །བར་དུ་བདག་ནི་ཟློག་པར་བྱེད། །ཐ་མར་ལྟ་ཞིང་ཀུན་ཟློག་པ། །གང་གི་
ཤེས་དེ་མཁས་པ་ཡིན། །ཞེས་གསུངས་(༢༠ན)པའི་ཕྱིར། ཞེས་ཟེར་བ་མང་ཡང་འཐད་པ་
མིན་ཏེ། ཐོས་བསམ་གྱིས་བདེན་མེད་གཏན་ལ་ཕབ་ན། སྒོམ་པའི་ཚེ་སྟོང་ཉིད་བདེན་གྲུབ་
ལ་རྩེ་གཅིག་ཏུ་མཉམ་པར་འཇོག་པ་ནི། ཐོས་བསམ་སྒོམ་གསུམ་འབྲེལ་མེད་དུ་སོང་།
སྒོམ་ཚུལ་ཕྱིན་ཅི་ལོག་པ་ཡིན་ཏེ། ཐོས་བསམ་གྱིས་གང་གཏན་ལ་ཕབ་པ་དེ་སྒོམ་པས་
ཉམས་སུ་མི་ལེན། གང་སྒོམ་པས་ཉམས་སུ་ལེན་པ་དེ་ཐོས་བསམ་གྱིས་གཏན་ལ་མི་འབེབས་
པའི་ཕྱིར། ཐོས་བསམ་གྱིས་གཏན་ལ་ཕབ་པའི་ཡུལ་དང་། སྒོམ་པས་ཉམས་སུ་ལེན་
པའི་ཡུལ་དོན་གཅིག་པ་ངེས་པར་དགོས་ཏེ། དཔེར་ན། རྣལ་འབྱོར་གྱི་སའི་སྐབས་སུ།
དེ་ལ་སྐྱེ་བ་དང་འཇིག་པས་སྟོང་པའི་ཕྱིར། ཞེས་པས། བསམ་བྱུང་གི་རིག་པ་བསྟན་
ནས། བདག་མེད་དོ་སྙམ་དུ་བསྒོམས་པས། ཞེས་པས་སྒོམ་བྱུང་གི་རྣལ་འབྱོར་བསྟན་
པ་དང་། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་ཕྱིར། ཞེས་པས་
བསམ་བྱུང་གི་རིག་པ་བསྟན་ནས། འདི་ནི་སེམས་ཙམ་ཁོ་ན་ཡིན་གྱི། ཕྱི་རོལ་གྱི་དོན་
མེད་དེ་ཞེས་པས་སྒོམ་བྱུང་གི་རྣལ་འབྱོར་བསྟན་པ་དང་། དེ་ཡང་རྟེན་ཅིང་འབྲེལ་བར་
འབྱུང་བ་ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་པ་སྟེ། ཞེས་པས་བསམ་བྱུང་གི་
རིག་པ་བསྟན་ནས། ཡང་དག་པར་ན་གཅིག་ཏུ་དངོས་པོ་དང་དངོས་པོ་མེད་པ་ལ་
སོགས་པར་རྟག་པའི་ངོ་བོ་དང་བྲལ་བ་ཡིན་ནོ། །སྙམ་དུ་སྒོམས་པས། ཞེས་པས་སྒོམ་
བྱུང་གི་རྣལ་འབྱོར་བསྟན་པ་བཞིན་ནོ། །འདི་དང་འདྲ་བར་གསུང་རབ་ཐམས་ཅད་
དུ་ཐོས་བསམ་སྒོམ་གསུམ་གྱི་ཡུལ་མི་འགལ་བར་བཤད་ཀྱི། འགལ་བ་འདི་འདྲ་གསུང་
རབ་གང་ཏུ་ཡང་མ་(༢༠བ)བཤད་པས། ཡུམ་རྒྱས་འབྲིང་བསྡུས་གསུམ་གྱི་ཐོས་བསམ་གྱིས་
- 30 -



གསུང་ལན་ཀླུ་སྒྲུབ་དགོངས་རྒྱན།
གཏན་ལ་འབེབས་པའི་ཡུལ་གྱི་དབང་དུ་བྱས་ནས་ཆོས་ཐམས་ཅད་བདེན་མེད་དུ་གཏན་ལ་
འབེབས། འཁོར་ལོ་ཐ་མར་སྒོམ་པས་ཉམས་ལེན་གྱི་དབང་དུ་བྱས་ནས་སྟོང་ཉིད་བདེན་
གྲུབ་བསྟན་ཅེས་ཆོས་རྗེ་ཤཱཀ་མཆོག་པ་བཞེད་པ་འདི་འདྲ་རྒྱལ་བའི་གསུང་རབ་ཀྱི་
དགོངས་པ་གཏན་མིན་པར་འདུག་སྙམ་ལགས། དེ་ལྟར་ཡང་། དགེ་བའི་བཤེས་གཉེན་
ཆེན་པོ་པོ་ཏོ་བའི་བེ་བུམ་སྔོན་པོ་ལས། ཁ་ཅིག་ཐོས་བསམ་དུས་སུ་རིག་པས། ། རང་
བཞིན་མེད་པ་གཏན་ལ་ཕབ་ནས།	།སྒོམ་དུས་མི་རྟོག་འབའ་ཞིག་སྒོམ་ཟེར། །དེ་
ལྟ་ན་ནི་འབྲེལ་མེད་སྟོང་ཉིད། །ལོགས་སུ་སྒོམ་ཕྱིར་གཉེན་པོར་མི་འགྱུར། །ཞེས་
སོགས་གསུངས། གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་གནས་ལུགས་
མཐར་ཐུག་ཏུ་བཞེད་པ་འདི་གྲུབ་ཐོབ་གོང་མ་རྣམས་ཀྱི་བཞེད་པ་མ་ཡིན་ཏེ། རྣལ་
འབྱོར་གྱི་དབང་ཕྱུག་རྗེ་མི་ལ་རས་པས་ཀྱང་། གཟུགས་ནས་རྣམ་མཁྱེན་གྱི་བར་གྱི་
ཆོས་ཐམས་ཅད་དོན་དམ་པར་མེད་པ་གནས་ལུགས་མཐར་ཐུག་ཡིན་པ་དང༌། ཐ་སྙད་
དུ་ཆོས་ཐམས་ཅད་ཡོད་པར་འཇོག་མ་ཐུབ་ན་ཆད་ལྟར་འགྱུར་བར་གསུངས་པ་ཡིན་ཏེ།
རྗེ་མི་ལས། ཁྱེད་བློ་དམན་རྣམས་ཀྱི་བསམ་ངོ་དང༌། །བསྟན་ནས་ཀུན་མཁྱེན་སངས་
རྒྱས་ཀྱིས། །ཐམས་ཅད་ཡོད་ཅེས་གསུངས་པ་ཡིན། །དོན་དམ་བདེན་པའི་དབང་དུ་
ནི། །བགེགས་ལས་སངས་རྒྱས་ཉིད་ཀྱང་མེད། །སྒོམ་པ་པོ་མེད་བསྒོམ་བྱ་མེད། །
བགྲོད་བྱ་ས་དང་ལམ་རྟགས་མེད། །འབྲས་བུ་སྐུ་དང་ཡེ་ཤེས་མེད། །དེ་ཕྱིར་མྱ་ངན་
འདས་པ་མེད། །མིང་དང་ཚིག་གིས་བཏགས་པ་ཙམ། ཁམས་གསུམ་བརྟན་དང་གཡོ་
བར་བཅས། །གདོད་ནས་(༢༡ན)མ་གྲུབ་སྐྱེ་བ་མེད། །གཞི་མེད་ལྷན་ཅིག་སྐྱེས་པའང་མེད།།
ལས་དང་ལས་ཀྱི་རྣམ་སྨིན་མེད། །དེ་ཕྱིར་འཁོར་བའི་མིང་ཡང་མེད། །མཐར་ཐུག་དོན་
ལ་དེ་ལྟར་གདའ། །ཞེས་འབྲས་བུ་སྐུ་དང་ཡེ་ཤེས་སོགས་དོན་དམ་པར་མེད་པར་
གསུངས་ན། གཟུང་འཛིན་གཉིས་མེད་ཀྱི་ཡེ་ཤེས་བདེན་པར་གྲུབ་པ་ཇི་ལྟར་འཇོག་ཐུབ་
- 31 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལགས། ཐ་སྙད་དུ་ཡོད་པའི་ཡོད་གོ་ཆོད་པ་ཡང་། རྗེ་མི་ལས་གསུངས་ཏེ། ཨེ་མ་
སེམས་ཅན་མེད་གྱུར་ན། དུས་གསུམ་སངས་རྒྱས་ཅི་ལས་བྱུང་། །རྒྱུ་མེད་འབྲས་བུ་མི་
སྲིད་པས། །ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་མྱ་ངན་འདས། །
ཐམས་ཅད་ཡོད་ཅེས་ཐུབ་པས་གསུངས། །ཡོད་པ་དངོས་པོར་སྣང་བ་དང་། །མེད་པས་
སྟོང་པའི་ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །རང་རིག་གཞན་རིག་
ཡོད་མིན་ཏེ། །ཐམས་ཅད་ཟུང་འཇུག་ཡངས་པ་ཡིན། །དེ་ལྟར་རྟོགས་པའི་མཁས་པ་
ཡིས། །རྣམ་ཤེས་མ་མཐོང་ཡེ་ཤེས་མཐོང༌། །སེམས་ཅན་མ་མཐོང་སངས་རྒྱས་
མཐོང་། །ཆོས་ཅན་མ་མཐོང་ཆོས་ཉིད་མཐོང་། །ཞེས་སོགས་གསུངས་ཏེ། ཀླུ་སྒྲུབ་ཡབ་
སྲས་རྣམས་དང༌། རྗེ་མི་ལ་དང༌། རྗེ་ཙོང་ཁ་པ་པ་རྣམས་དགོངས་པ་གཅིག་དང་།
དབྱངས་གཅིག་ཏུ་འདུག་ལགས། རྣམ་ཤེས་མ་མཐོང་ཡེ་ཤེས་མཐོང་། །ཞེས་པའི་དོན་
གང་ཡིན་ཞེ་ན། འཕགས་པའི་མཉམ་གཞག་ཡེ་ཤེས་ ཀྱིས་ སྟོང་ཉིད་མངོན་སུམ་དུ་
གཟིགས་ པའི་ གཟིགས་ངོར་རྣམ་ཤེས་འཁྲུལ་ པ་སྣང་བ་དེ་མ་མཐོང་། ཡེ་ཤེས་མ་
འཁྲུལ་བ་ལ་སྣང་བ་དེ་མཐོང་། ཞེས་པའི་དོན་ཡིན། ཡེ་ཤེས་དེས་ཆོས་ཉིད་གཟིགས་
པའི་གཟིགས་ངོར་ཆོས་ཅན་མེད་ཆོས་ཉིད་ཡོད་ཅེས་པ། དེའི་གཟིགས་ངོར་སེམས་ཅན་
མེད། སངས་རྒྱས་ཏེ་ཆོས་སྐུའི་མིང་ཅན་གྱི་སྟོང་ཉིད་ཡོད་ཅེས་སོགས་ཀྱི་དོན་ཡིན་པ་
འཕགས་པ་ཐོགས་མེད་ཀྱི་རྒྱུད་བླ་མའི་འགྲེལ་པར། མདོ་དྲངས་པ་ལས། སྤྲིན་མཐོང་
མཁའ་ལ་ཉི་བཞིན་འདིར་ཁྱོད་ཕྱོགས་གཅིག་བློ་གྲོས་ཅན། །བློ་མིག་དག་པའི་འཕགས་
རྣམས་ཀྱིས་ཀྱང་ཐམས་ཅད་མཐོང་བ་ལགས། །ཞེས་པ་དང་དགོངས་པ་གཅིག་པར་
འདུག་ལགས། རྗེ་མར་པའི་ཞལ་ནས་ཀྱང་། ཤར་ཆུ་བོ་གངྒའི་འགྲམ་དུ་ཕྱིན། །རྗེ་མེ་ཏྲི་
ཆེན་པོའི་བཀའ་དྲིན་གྱིས། །གཞི་ཆོས་ཉིད་སྐྱེ་བ་མེད་པར་རྟོགས། །སེམས་སྟོང་པ་ཉིད་
ལ་སྦར་ཟིན་བྱས། །དོན་སྤྲོས་བྲལ་གཉུག་མའི་ངོ་བོ་མཐོང་། །སྐུ་གསུམ་མ་དང་མངོན་
- 32 -



གསུང་ལན་ཀླུ་སྒྲུབ་དགོངས་རྒྱན།།
དུ་མཇལ། །མི་ཁོ་བོའི་སྤྲོས་པ་དེ་ནས་ཆོད། །ཅེས་གསུངས་པ་འདི་ཡང་རྗེ་མི་ལས་ཇི་
ལྟར་གསུངས་པ་དང་མཐུན་པ་ཡིན་ཏེ། དེའི་དོན་ནི། རྗེ་མེ་ཏྲི་པ་ཆེན་པོའི་བཀའ་དྲིན་
གྱིས། སེམས་དོན་དམ་པར་སྐྱེ་མེད་འགག་མེད་དུ་རྟོགས་པས་སེམས་ཀྱི་གཉུག་མའི་ངོ་
བོ་ཞེས་པ་སེམས་བདེན་པས་སྟོང་པའི་སེམས་ཀྱི་ཆོས་ཉིད་སྟོང་ཉིད་ལ་སྦར་ཟིན་བྱས་ཏེ།
རྫོགས་རིམ་གྱི་ལམ་གྱི་ལམ་ཟབ་མོ་དང་སྦྲེལ་ནས་བསྒོམས་པས་སྤྱིར་སྐུ་གསུམ་དང་
ཁྱད་པར་ཆོས་སྐུའི་མིང་ཅན། འོད་གསལ་མ་བུ་འཕྲོད་པ་ཅིག་བྱུང་བ་དེ་ཡང་། རྗེ་མེ་ཏྲི་
བ་ཆེན་པོའི་བཀའ་དྲིན་ཡིན་ཅེས་པའོ། ། །
དེས་ན་རྗེ་མར་པ་དང་རྗེ་བཙུན་མི་ལ་དཔོན་སློབ་ཀྱི་ལྟ་བའི་མཚམས་དཔལ་ལྡན་
ཟླ་བ་གྲགས་པའི་ལྟ་བ་དང་མཐུན་པ་ཁོ་ན་ཡིན་ཏེ། རྗེ་མེ་ཏྲི་ཆེན་པོ་དཔལ་ལྡན་ཟླ་བ་
གྲགས་པའི་ལུགས་ལས་གཞན་གྱིས་སྟོང་ཉིད་ཁོང་དུ་ཆུད་མི་ནུས་པར་བཞེད་པ་ལ། རྗེ་
མར་པ་རྗེ་བཙུན་མེ་ཏྲི་པ་ལ་ཚད་མར་བཟུང་ནས་(༢༢ན)དེའི་ལྟ་བ་དེ་ཉིད་ཞལ་གྱིས་
བཞེས་པ་ཡིན་པའི་ཕྱིར། དེ་ལྟར་ཡང་། མེ་ཏྲི་པའི་དེ་ཁོ་ན་ཉིད་བཅུ་པ་ལས། དེ་བཞིན་
ཉིད་ནི་ཤེས་འདོད་པས། །རྣམ་བཅས་མ་ཡིན་རྣམ་མེད་མིན། །བླ་མའི་ངག་གིས་མ་
བརྒྱན་པའི། །དབུ་མའང་འབྲིང་པོ་ཙམ་ཞིག་ཡིན། །ཞེས་གསུངས། དེའི་དོན་ནི།
ཉན་ཐོས་སྡེ་པ་ལ། རྣམ་བཅས་མདོ་སྡེ་པ་དང་། རྣམ་མེད་བྱེ་བྲག་སྨྲ་བ་དང་། སེམས་ཙམ་
པའི་དབང་དུ་བྱས་ནས། རྣམ་བཅས་རྣམ་བདེན་པ་དང་། རྣམ་མེད་རྣམ་བརྫུན་པ་དང་།
རྣལ་འབྱོར་སྤྱོད་པའི་དབུ་མ་པའི་དབང་དུ་བྱས་ན་རྣམ་བདེན་ལུགས་ཀྱི་དབུ་མ་པ་དང་།
རྣམ་བརྫུན་ལུགས་ཀྱི་དབུ་མ་པ་རྣམས་ཀྱི་ལུགས་བླང་བར་བྱ་བ་མ་ཡིན་ཏེ། ཀླུ་སྒྲུབ་
འཕགས་པ་ལྷ་ཟླ་བ་གྲགས་པ་ལ་སོགས་པའི་བླ་མ་དམ་པའི་མན་ངག་གིས་མ་བརྒྱན་
པའི་དབུ་མ་རྣམས་ནི་འབྲིང་པོ་ཙམ་ཞིག་ཡིན་ནོ། །ཞེས་པའི་དོན་ཡིན་པ་རྩ་ བས་
གསལ་བར་བསྟན་འདུག་པ། མངོན་རྟོགས་རྒྱན་འགྲེལ་པ་དང་བཅས་པའི་དགོངས་པ་
- 33 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྣམ་བརྫུན་ལུགས་ཀྱི་དབུ་མ་ཆེན་པོར་འགྲེལ་ལ་དེའི་གོང་ན་དབུ་མ་ཆེན་པོ་མེད་
གསུང་བ། རྗེ་མེ་ཏྲི་པ་ཆེན་པོ་གསུང་དང་། ཅུང་མི་མཐུན་པ་འདུག་པ་ཇི་ལྟར་ལགས།
རྗེ་ཙོང་ཁ་པའི་བཞེད་པ་ལ། དབུ་མ་ཐལ་རང་གཉིས་ཀྱི་ལྟ་བ་ལ་མཐོ་དམན་གྱི་ཁྱད་
པར་ཡོད་པར་བཞེད་པ་ཡིན་ལ། དེ་ཉིད་རྗེ་མེ་ཏྲི་པའི་བཞེད་པ་རྩོད་མེད་ཡིན་པ་ལུང་
འདིས་གསལ་བར་བསྟན། དཔལ་ལྡན་ཨ་ཏི་ཤའི་ཞལ་ནས་ཀྱང་། ཀླུ་སྒྲུབ་སློབ་མ་ཟླ་
གྲགས་ཡིན། །དེ་ལས་བརྒྱུད་པའི་མན་ངག་ལས། །སངས་རྒྱས་ཡོད་ཀྱིས་གཞན་དུ་
མིན། །ཞེས་མཁས་གྲུབ་ཚད་ལྡན་ཐམས་ཅད་ཀྱི་དཔལ་ལྡན་ཟླ་བའི་ལུགས་ལ་བསྔགས་
པ་རྒྱ་ཆེན་པོ་མཛད་པ་དང་མཐུན་པར། རྗེ་ཀརྨ་པ་བསྟན་པའི་མངའ་(༢༢བ)བདག་
ཡིན་པས་དཔལ་ལྡན་ཟླ་བ་གྲགས་པ་སོགས་ཤིང་རྟ་ཆེན་པོ་ཚད་ལྡན་རྣམས་ཀྱི་གཞུང་
ལུགས་དར་བའི་རྣམ་དཀར་གྱི་འཕྲིན་ལས་གོང་འཕེལ་དུ་གནང་དགོས། རྒྱ་གར་གྱི་
མཁས་གྲུབ་རྣམས་དཔལ་ལྡན་ཟླ་བ་གྲགས་པའི་མཚན་ནས་སྨོས་ཏེ་འགོག་མཁན་སུ་
ཡང་མ་བྱུང་ཞིང་བླ་མ་རྡོ་རྗེ་གདན་པ་སོགས་པཎྜི་ཏ་རྣམས་ཀྱི་བསྟོད་པ་མཛད་པའི་ཚེ་
ཡང་། འཇམ་དཔལ་སྐུའི་སྤྲུལ་པར་འཁྲུངས། །ཀླུ་སྒྲུབ་དགོངས་པ་ཐུགས་སུ་ཆུད། །ཟླ་
བ་གྲགས་པ་ཞེས་བྱ་བའི། །བླ་མ་དེ་ལ་ཕྱག་འཚལ་ལོ། །ཞེས་བསྟོད་ཅིང་། དཔལ་ལྡན་
ཟླ་བ་གྲགས་པའི་ཆེ་བ་བརྗོད་པའི་ཚེ། དཔལ་ལྡན་ཟླ་བ་གྲགས་པ་ནི། །སྟོབས་ལྡན་
རྡོའི་སེང་གེ་ཞོན། །དུ་རུ་ཁའི་དམག་བཟློག་ནས། །ཤི་བསད་མེད་པ་ངོ་མཚར་ཆེ། །ཞེས་
སོགས་པཎྜི་ཏ་རྣམས་ཀྱིས་ཆེ་བརྗོད་ཁོ་ན་མཛད་པ་དང༌། པ་ཚབ་ཉི་མ་གྲགས་ལ་སོགས་
པའི་བོད་ཀྱི་མཁས་པ་རྣམས་ཀྱིས་ཀྱང་། དཔལ་ལྡན་ཟླ་བ་གྲགས་པ། ཐེག་པ་མཆོག་
ལ་ཐུགས་གཞོལ་བ་མི་འཕྲོགས་པའི་མཁྱེན་རབ་དང་། ཐུགས་རྗེ་མངའ་བ་རི་མོར་བྲིས་
པའི་བ་དུས་མ་ལས་འོ་མ་བཞོས་པས་སེམས་ཅན་གྱི་བདེན་པར་ཞེན་པ་བཟློག་པར་
མཛད་པ། ཞེས་སོགས་གསུངས་སོ། །
- 34 -



གསུང་ལན་ཀླུ་སྒྲུབ་དགོངས་རྒྱན། །
གཞན་ཡང་། དབུ་མ་འཇུག་པ་ནས་བཤད་པའི་སྟོང་ཉིད་མེད་དགག་ཆད་སྟོང་ལ་
སྐྱེལ་རིགས་ན། འགྲེལ་པ་སྒྲོན་གསལ་ནས་བཤད་པའི་སྟོང་ཉིད་ཆད་སྟོང་ཡིན་ནམ་
མིན། མ་ཡིན་ན་ཟླ་བ་གྲགས་པའི་གཞུང་ནས་བཤད་པའི་སྟོང་ཉིད་ཆད་སྟོང་ཡིན་པ་
དང་འགལ། གལ་ཏེ་འགྲེལ་པ་སྒྲོན་གསལ་ནས་བཤད་པའི་སྟོང་ཉིད་དེ་ཆད་སྟོང་ཡིན་
ན་རྗེ་ནཱ་རོ་པ་བཞེད་པའི་སྟོང་ཉིད་དེ་ཡང་ཆད་སྟོང་ཡིན་པར་ཐལ། རྗེ་ནཱ་རོ་པ་ཟླ་བའི་
ཞབས་ལ་རྡོ་རྗེ་འཆང་དང་འདྲ་བར་ཚད་མར་འཛིན་པ་གང་ཞིག །(༢༣ན)འགྲེལ་པ་
སྒྲོན་གསལ་ལས་བཤད་པའི་སྟོང་ཉིད་ཆད་སྟོང་ཡིན་པའི་ཕྱིར། རྟགས་དང་པོ་གྲུབ་སྟེ།
རྗེ་ནཱ་རོ་པ་རང་གི་གཞུང་དུ། སྒྲོན་མ་གསལ་བའི་རྗེས་འབྲང་ནས། །ཀླུ་སྒྲུབ་མན་ངག་
བཤད་པ་ཡིན། །ཞེས་དང༌། སློབ་དཔོན་ཀླུ་སྒྲུབ་འཕགས་པ་ལྷ། །ཀླུའི་བྱང་ཆུབ་ཤཱཀྱ་
བཤེས། །ཟླ་བ་གྲགས་པ་ལ་སོགས་པའི། །མན་ངག་རིམ་པ་ལ་བརྟེན་ནས། །བདག་
གིས་བགྱིས། ཞེས་ནཱ་རོ་པ་རང་གི་གཞུང་དུ་གསལ་བར་བཤད་དོ། །གལ་ཏེ་ཟླ་བ་
གྲགས་པ་གསང་སྔགས་ལ་མ་ཞུགས་གོང་དུ་ངེས་དོན་མ་གོ་བ་ལ་སྔགས་ལ་ཞུགས་ནས་
ངེས་དོན་གོ་བ་ཡིན་པས། སྐྱོན་མེད་དོ། །ཞེས་ཟེར་ན་འཁྲུལ་པ་ཡིན་ཏེ། སྒྲོན་གསལ་
ལས། སེམས་དང་དངོས་པོ་ཐ་དད་པ་ཡོད་དམ་ཞེ་ན། ཆོས་མེད་ཅེས་བྱ་བ་གསུངས་ཏེ།
དངོས་པོ་རྣམས་ཀྱི་ངོ་བོ་ཉིད་མེད་པའོ། །ཆོས་ཉིད་འགའ་ཞིག་ཡོད་དམ་ཞེ་ན། ཆོས་
ཉིད་མེད་པའོ། །ཞེས་སོགས་འཇུག་པ་རྩ་འགྲེལ་ཇི་ལྟ་བ་བཞིན་དུ། ཆོས་ཐམས་ཅད་ངོ་
བོ་ཉིད་ཀྱིས་མེད་པ་གནས་ལུགས་མཐར་ཐུག་ཏུ་གསལ་བར་བཤད་དོ། །ཆོས་ཉིད་མེད་
ཅེས་པ་ཡང་ཆོས་ཉིད་ངོ་བོ་ཉིད་ཀྱིས་མེད་པར་བསྟན་པའོ། །དེར་མ་ཟད་དུས་འཁོར་
རྒྱུད་འགྲེལ་ལས། དེ་བཞིན་གཤེགས་པའི་ཡེ་ཤེས་ནི། ཆོས་ཐམས་ཅད་རང་བཞིན་མེད་
པར་རྟོགས་པ་སྟེ། དངོས་པོ་མེད་པའི་མཚན་ཉིད་ཤིན་ཏུ་གཉིད་ལོག་པའི་སེམས་ནི་
མིན་ནོ། །ཞེས་ཆོས་ཐམས་ཅད་རང་བཞིན་གྱིས་མེད་པ་གནས་ལུགས་མཐར་ཐུག་དང་།
- 35 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གནས་ལུགས་ཀྱི་དོན་ལ་མཉམ་པར་འཇོག་པའི་ཚེ། ཅི་ཡང་ཡིད་ལ་མི་བྱེད་པ་སྒོམ་དུ་
མི་རུང་བར་གསལ་(༢༣བ)བར་བཤད་དོ། །དེས་ན་ཊིཀྐར་སྔགས་ཀྱི་རྒྱུད་སྡེ་ནས་དོན་
དམ་བདེན་པ་དངོས་པོ་བཤད་གསུང་བ་འདུག་པ། རྒྱུད་སྡེ་གང་དུ་བཤད་གསལ་བར་
གནང་དགོས། འོ་ན་ཟླ་བ་གྲགས་པ་ཀླུ་སྒྲུབ་ཀྱི་དངོས་སློབ་ཡིན་ནམ་མིན། ཞེ་ན། འདི་
ལ་ཆོས་རྗེ་གོ་བོ་པ་ན་རེ། ཟླ་བ་གྲགས་པ་ཀླུ་སྒྲུབ་ཀྱིས་དངོས་སློབ་མ་ཡིན་ཏེ། དབུ་མ་
འཇུག་པའི་རང་འགྲེལ་ལས། གནས་བརྟན་དབྱིག་གཉེན་དང་། ཕྱོགས་ཀྱི་གླང་པོ་དང་།
ཆོས་སྐྱོང་ལ་སོགས་པ་བསྟན་བཅོས་རྣམས་ཀྱི་མཛད་པ་པོ་བྱོན་ཟིན་པར་གྱུར་པ་དེ་དག་
གིས་ཀྱང་ཡི་གེ་ཙམ་ཐོས་པས་འཇིགས་སྟེ། སྟོང་པ་ཉིད་ཕྱིན་ཅི་ལོག་པར་སྟོན་པ་འདི་
ཡོངས་སུ་སྤངས་སམ་ཞེ་ན། དེ་སྐད་དུ་སྨྲའོ། །ཞེས་དཔལ་ལྡན་ཟླ་བ་གྲགས་པའི་དུས་
སུ། དབྱིག་ གཉེན་དང་། ཕྱོགས་ གླང་ ལ་ སོགས་ པ་ སྔོན་བྱོན་ཟིན་པར་བཤད་ཅིང་།
མགོན་པོ་ཀླུ་སྒྲུབ་ཀྱིས་དགུང་ལོ་ལྔ་བརྒྱ་བཞེས་པའི་དུས་སུ་ཐོགས་མེད་སྐུ་མཆེད་
འཁྲུངས་པའི་ཕྱིར། ཟེར་བ་ནི་ཁོ་རང་གིས་ཡེ་མ་དགོངས་པ་ཡིན་ཏེ། མགོན་པོ་ཀླུ་སྒྲུབ་
འཛམ་བུ་གླིང་དུ་ལོ་དྲུག་བརྒྱ་བཞུགས། དཔལ་ལྡན་ཟླ་བ་གྲགས་པ་མགོན་པོ་སྐུ་སྒྲུབ་
ཀྱིས་སྐུ་ཚེའི་སྨད་ཀྱི་དངོས་སློབ་ཡིན་པའི་ཕྱིར། མགོན་པོ་ཀླུ་སྒྲུབ་འཛམ་བུ་གླིང་དུ་ལོ་
དྲུག་བརྒྱ་བཞུགས་པར་འཇམ་དཔལ་རྩ་རྒྱུད་ལས་གསུངས་པ་སྦས་ནས། ཀུན་སློང་
སྐྱོན་ཅན་གྱིས་དགག་བཞག་བྱས་པ་ལ་དགོས་པ་ཅི་ཞིག་ཡོད། ཆོས་རྗེ་གོ་རམ་པ་ཟེར་
བ་འདིས། རྗེ་ཙོང་ཁ་པ་ལ་ངན་སྨྲས་དཔག་ཏུ་མེད་པ་བྱས་ནས། ཁོང་ རང་གི་གྲུབ་
མཐའ་ནང་འགལ་གྱི་ཕུང་པོ་འབའ་ཞིག་ལབ་པ་ལ་དགག་བཞག་ཅིག་བྱེད་པ་ཡོད་
པས། མཁས་པ་རྣམས་ཀྱིས་དཔང་པོ་མཛད་དུ་གསོལ། དོན་དྲིལ་ན། དཔལ་ལྡན་ཟླ་བ་
གྲགས་པ། མགོན་པོ་ཀླུ་སྒྲུབ་ཀྱི་དངོས་(༢༤ན)སློབ་ཏུ་དཔལ་ལྡན་ཟླ་བ་རང་ཉིད་ཀྱིས་
གསུངས་པ་ཡིན་ཏེ། སྒྲོན་གསལ་ལས། སངས་རྒྱས་ཀུན་གྱི་རིམ་གཉིས་གནས་ཀྱིས་



གསུང་ལན་ཀླུ་སྒྲུབ་དགོངས་རྒྱན། །
རྒྱས་བཏབ་པ་དེ་ནི་ཀླུ་སྒྲུབ་ལས་རྙེད་པ། ཁྱབ་བདག་དཔལ་ལྡན་རྡོ་རྗེ་སེམས་དཔར་
བཏུད་དེ་ཟླ་བ་གྲགས་པས་རིམ་བཞིན་བཤད། །ཅེས་དང་། པཎྜི་ཏ་སྐལ་ལྡན་གྲགས་
པས་ཀྱང་། དཔལ་ལྡན་ཀླུ་སྒྲུབ་ལས་རྙེད་པ། །ཞེས་བྱ་བ་སྨོས་ཏེ། དེས་ནི་དཔལ་ལྡན་
ཀླུ་སྒྲུབ་ཀྱི་ཞལ་སྔ་ནས་ཀྱི་དངོས་སློབ་ཉིད་དུ་བསྟན་གྱི། བརྒྱུད་པས་ནི་མ་ཡིན་ནོ། །
ཞེས་དང༌། སྒྲོན་མ་རབ་གསལ་ལས། ཀོང་ཀ་ན་ཡི་གྲོང་ཁྱེར་དུ། །དཔལ་གྱི་རི་བོའི་རྩེ་
མོར་ནི། །སྐྱེ་བོས་དབེན་པའི་གནས་ཉིད་དུ། །དང་པོ་དེ་ལ་གནས་བྱས་ནས། མི་དང་ལྷ་
ཡི་བདག་པོར་མཚུངས། །མཆོག་ཏུ་གྱུར་བའི་ཆོས་གསུངས་པའི། །སྒྲ་གཅན་འཛིན་
གྱིས་ཞལ་སྔ་ནས། །ས་སྟེང་འདི་ན་རྒྱལ་གྱུར་ཅིག །བརྙེས་པ་དེ་ལས་དེ་ཉིད་ནི། །ཐེག་
ཆེན་རྣལ་ འབྱོར་ པས་ ཐོས་ པས། །ས་ ཐོབ་ གཞན་ གྱི་དོན་ལ་བརྩོན། །དཔལ་ལྡན་ཀླུ་
སྒྲུབ་རྒྱལ་གྱུར་ཅིག །དེ་ལས་དེ་ཉིད་ རིན་ཆེན་ནི། །ཐོབ་པའི་འཇིག་རྟེན་གསུམ་དུ་
གྲགས། །འདུས་པ་རྒྱ་མཚོའི་ཕ་རོལ་ཕྱིན། །ཟླ་གྲགས་གསལ་བྱེད་རྒྱལ་གྱུར་ཅིག །
ཅེས་གསུངས་ཤིང་། དེའི་འགྲེལ་པར། པཎྜི་ཏ་ཀུ་མཱ་རས། འདིས་ནི་ཀླུ་སྒྲུབ་ཀྱི་སློབ་མ་
ཡིན་པ། ཉིད་ཀྱིས་མན་ངག་དང་ལྡན་པར་བསྟན་ཏོ། །ཞེས་གསུངས་པའི་ཕྱིར། གཟུང་
འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་ཡིན་པ་དང༌། དེ་ཉིད་དོན་དམ་
པར་ཡོད་པ་དང་། རྟག་པའི་དངོས་པོ་ཡིན་པ་འདི། ཡུམ་རྒྱས་འབྲིང་བསྡུས་གསུམ་དང་།
ཀླུ་སྒྲུབ་ཀྱི་རིགས་ཚོགས་ཀྱི་(༢༤ བ)དགོངས་པ་མ་ཡིན་ཀྱང༌། འཁོར་ལོ་ཐ་མའི་
དགོངས་པ་ཡིན་ཞིང་། བྱམས་ཆོས་སྡེ་ལྔ་དང༌། ཐོགས་མེད་སྐུ་མཆེད་ཀྱི་གཞུང་དང༌།
ཁྱད་པར་དུ་མགོན་པོ་ཀླུ་སྒྲུབ་ཀྱི་བསྟོད་ཚོགས་ཀྱི་དགོངས་པར་མཐར་ཐུག་པ་ཡིན་
ནོ། །གསུང་བ་འདི་བློ་ཡུལ་དུ་ཡེ་མ་ཤོང་བས། དེ་ལྟར་གསུངས་པ་བསྟོད་ཚོགས་ཀྱི་
དགོངས་པ་མ་ཡིན་པའི་ཚུལ་ལ། ཆོས་དབྱིངས་བསྟོད་པའི་དགོངས་པ་མ་ཡིན་པ་དང༌། །
བསམ་གྱིས་མི་ཁྱབ་པར་བསྟོད་པའི་དགོངས་པ་མིན་པ་དང༌། དཔེ་མེད་པར་བསྟོད་
-37 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་དགོངས་པ་མ་ཡིན་པ་དང་། འཇིག་རྟེན་ལས་འདས་པར་བསྟོད་པའི་དགོངས་པ་མ་
ཡིན་ པ་ དང༌། བསྟོད་ པ་ ལས་ འདས་ པར་ བསྟོད་ པའི་ དགོངས་ པ་ མ་ ཡིན་ པ་ དང༌།
སེམས་ཀྱི་རྡོ་རྗེ་ལ་བསྟོད་པའི་དགོངས་པ་མ་ཡིན་པ་དང་། བསྟོད་ཚོགས་ལྷག་མ་རྣམས་
ཀྱི་དགོངས་པ་མ་ཡིན་པར་སྒྲུབ་པའོ། །དང་པོ་ནི། ཆོས་དབྱིངས་བསྟོད་པ་ལས་
ཆོས་ཐམས་ཅད་རང་བཞིན་མེད་པར་གནས་ལུགས་མཐར་ཐུག་ཏུ་གསུངས་ཀྱི། གཟུང་
འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་ཏུ་མ་གསུངས་ཏེ། དེ་ཉིད་ལས། མི་
རྟག་སྡུག་བསྔལ་སྟོང་པ་ཞེས། །བྱ་བ་གསུམ་པོས་སེམས་སྦྱོང་བྱེད། །མཆོག་ཏུ་སེམས་
ནི་སྦྱོང་བྱེད་པའི། །ཆོས་ནི་རང་བཞིན་མེད་པ་ཡིན། །ཞེས་ཐེག་པ་ཐུན་མོང་བ་ལ་
གྲགས་པའི་མི་རྟག་སྡུག་བསྔལ་སྟོང་བདག་མེད་གསུམ་བསྒོམས་པས་སྟོང་ཉིད་ཕྲ་མོ་
རྟོགས་པའི་ལྟ་བའི་རྒྱུ་དེ་སྨིན་བྱེད་དུ་འགྱུར་ཡང་། ཉོན་མོངས་པའི་ས་བོན་སྤོང་མི་ནུས།
ཆོས་ཐམས་ཅད་རང་བཞིན་མེད་པར་རྟོགས་པའི་ཤེས་རབ་ཀྱིས་ཉོན་མོངས་ཀྱི་ས་བོན་
སྤོང་ནུས་པས་ཉོན་མོངས་ཀྱི་ས་བོན་སྤོང་བ་ལ་ཆོས་ཐམས་ཅད་རང་བཞིན་མེད་པར་
རྟོགས་པའི་ཤེས་རབ་(༢༥ན)བསྒོམ་དགོས་པར་གསལ་བར་གསུངས་པས་རིགས་
ཚོགས་དང་། བསྟོད་ཚོགས་གཉིས་དབུ་མ་ཆེན་མོའི་ལྟ་བ་རྣམ་པར་དག་པ་སྟོན་པ་ལ་
ཁྱད་པར་ཅུང་ཟད་ཀྱང་མེད་པར་ངེས་ལ། ཆོས་ཐམས་ཅད་རང་བཞིན་མེད་པ་གནས་
ལུགས་མཐར་ཐུག་ཏུ་ལན་ཅིག་མ་ཡིན་པར་གསུངས་ཏེ། ཡང་ཆོས་དབྱིངས་བསྟོད་པ་
ལས། ཡིད་གཙོར་གྱུར་པའི་ཆོས་རྣམས་ལ། །རྟོག་དང་བརྟག་པ་རྣམས་སྤངས་ནས། །
ཆོས་རྣམས་རང་བཞིན་མེད་པ་ཉིད། །ཆོས་ཀྱི་དབྱིངས་སུ་བསྒོམ་པར་བྱ། །མཐོང་
དང་ཐོས་དང་སྣོམས་པ་དང་། མྱང་དང་རེག་པར་འགྱུར་བ་དང་། །ཆོས་རྣམས་དེ་ལྟར་
རྣལ་འབྱོར་བས། །ཤེས་ནས་མཚན་ཉིད་རྫོགས་པ་ཡིན། །ཞེས་རྣལ་འབྱོར་པས་ཡུལ་
དྲུག་རང་བཞིན་མེད་པར་རྟོགས་པའི་ཤེས་རབ་སྒོམ་པ་སྟོང་པ་ཉིད་ཟབ་མོ་སྒོམ་པའི་ལྟ་
- 38 -



སྒྲ
གསུང་ལན་ཀླུ་སྒྲུབ་དགོངས་རྒྱན།
བ་ཡོངས་རྫོགས་སུ་བཤད་ཅིང༌། ལུང་འདིས་ཀྱང་བསྟོད་ཚོགས་དང་རིགས་ཚོགས་
གཉིས་དགོངས་པ་གཅིག་དང་དབྱངས་གཅིག་ཏུ་གྲུབ་བོ། །ཡང་དྲི་བར་འདི་ཞུ་སྟེ།
ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་ཤེས་རབ་ཞལ་གྱིས་བཞེས་སམ་
མི་བཞེས། མི་བཞེས་ན་ཆོས་དབྱིངས་བསྟོད་པ་ལས་གསལ་བར་བཤད་པ་དང་འགལ།
གལ་ཏེ་བཞེས་ན་ཆོས་ཐམས་ཅད་རང་བཞིན་གྱིས་མེད་པ་མི་འཐད་པར་ཐལ། གཟུང་
འཛིན་གཉིས་མེད་ཀྱི་ཡེ་ཤེས་རང་བཞིན་གྱིས་ཡོད་པའི་ཕྱིར་ཏེ། དེ་བདེན་པར་གྲུབ་
པའི་ཕྱིར། རྟགས་ཞལ་གྱིས་བཞེས། དེས་ན་བདེན་གྲུབ་མེད་པར་བཞེད་པ་ལ་དབུ་མ་
རིགས་ཚོགས་དང་བསྟོད་ཚོགས་གཉིས་ཁྱད་པར་ཅུང་ཟད་ཀྱང་མེད་པར་གོ་ལགས།
ལུང་འདི་རྣམས་ཀྱིས་ཆོས་ཐམས་ཅད་(༢(བ)རང་བཞིན་གྱིས་མེད་པ་གནས་ལུགས་
མཐར་ཐུག་ཏུ་གསལ་བར་བསྟན་པས་སྟོང་ཉིད་ཡིན་ན་མེད་དགག་ཡིན་དགོས་པ་དང་།
བསྟོད་ཚོགས་ཀྱི་དགོངས་པ་ངོ་བོ་ཉིད་མེད་པར་སྨྲ་བའི་དབུ་མའི་ལུགས་སུ་གནས་པར་
གསལ་བར་བསྟན་འདུག་པས་ལུང་འདི་རྣམས་ལ་འབྲུ་ཇི་ལྟར་གནང་ལགས། གཞན་
ཡང་། བསྟོད་ཚོགས་ཀྱི་དགོངས་པ་ལ། ཆོས་དབྱིངས་ཡེ་ཤེས་དང་། གཉིས་མེད་ཀྱི་ཡེ་
ཤེས། བདེན་གྲུབ་ཡིན་པ་མི་འཐད་དེ། ཆོས་དབྱིངས་བསྟོད་པ་ལས། ཇི་ལྟར་རི་བོང་
མགོ་ཡི་རྭ། །བཏགས་པ་ཉིད་དེ་མེད་པ་ལྟར། །དེ་བཞིན་ཆོས་རྣམས་ཐམས་ཅད་ཀྱང་། །
བཏགས་པ་ཉིད་དེ་ཡོད་མ་ཡིན། །ཞེས་གསུངས་པ་འདིས། ཆོས་ཐམས་ཅད་རྟོག་པས་
བཏགས་པ་ཙམ་ཡིན་གྱི། བདེན་པར་ཡོད་པ་མིན་ཞེས་བསྟན་ནམ། ཆོས་ཐམས་ཅད་
རྟོག་པས་བཏགས་ཙམ་ཡིན་གྱི། ཆོས་ཐམས་ཅད་ཡོད་པ་མ་ཡིན། ཞེས་བསྟན་པ་གང་
ཡིན་ལགས། དང་པོ་ལྟར་ན་གཟུང་འཛིན་གཉིས་མེད་ཀྱི་ཡེ་ཤེས་བདེན་པར་ཡོད་པ་
དང་འགལ་ཞིང་། གཉིས་པ་ལྟར་ན་གཟུང་འཛིན་གཉིས་མེད་ཀྱི་ཡེ་ཤེས་ཡོད་པ་མ་ཡིན་
པར་བཞེད་དགོས་ལགས། དེ་ལྟ་ན་གཟུང་འཛིན་གཉིས་མེད་ཀྱི་ཡེ་ཤེས་བདེན་པར་
- 39 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡོད་པ་དང་འགལ། ཡང་དྲི་བ་འདི་ཞུ་སྟེ། གཟུང་འཛིན་གཉིས་མེད་ཀྱི་རྣམ་ཤེས་གནས་
ལུགས་མ་ཡིན་ཞིང༌། གཟུང་འཛིན་གཉིས་མེད་ཀྱི་ཡེ་ཤེས་ཁོ་ན་གནས་ལུགས་
མཐར་ཐུག་ཏུ་བཞེད་པར་འདུག་པ། ལམ་དུ་མ་ཞུགས་པའི་སེམས་ཅན་རྣམས་ཀྱི་རྒྱུད་
ལ་གནས་ལུགས་མཐར་ཐུག་དང་། དེ་བཞིན་ཉིད་དང་། ཆོས་ཀྱི་དབྱིངས་ལ་སོགས་པ་
ཡོད་དམ་མེད། ཡོད་ན་དེ་རྣམས་ཀྱི་རྒྱུད་ལ་གཟུང་འཛིན་གཉིས་མེད་ཀྱི་ཡེ་ཤེས་ཡོད་
པར་ཐལ། དེ་རྣམས་ཀྱི་རྒྱུད་ལ་(༢༦ན)གནས་ལུགས་མཐར་ཐུག་ཅིག་ཡོད་དེ་མིན་པའི་
གནས་ ལུགས་མཐར་ཐུག་དེ་རྣམས་ ཀྱི་རྒྱུད་ལ་མེད་པའི་ཕྱིར། གལ་ཏེ་ལམ་དུ་མ་
ཞུགས་པའི་སེམས་ཅན་རྣམས་ཀྱི་རྒྱུད་ལ་ཆོས་དབྱིངས་དང་། གནས་ལུགས་མཐར་ཐུག་
དང་སྟོང་ཉིད་སོགས་མེད་དོ། །ཞེས་ཟེར་ན། ཆོས་དབྱིངས་བསྟོད་པ་ལས། གང་ཞིག་
ཀུན་ཏུ་མ་ངེས་ན། །སྲིད་པ་གསུམ་དུ་རྣམ་འཁོར་ལ། །སེམས་ཅན་ཀུན་ལ་ངེས་གནས་
པའི། །ཆོས་ཀྱི་དབྱིངས་ལ་ཕྱག་འཚལ་འདུད། །ཅེས་གསུངས་པ་མི་འཐད་པར་ཐལ།
ཆོས་དབྱིངས་རྒྱུད་ལ་མི་ལྡན་པའི་སེམས་ཅན་སྲིད་པའི་ཕྱིར། གཟུང་འཛིན་གཉིས་མེད་
ཀྱི་ཡེ་ཤེས་ཁོ་ན་གནས་ལུགས་མཐར་ཐུག་དང་ཆོས་དབྱིངས་སུ་བཞེད་པ་རྣམས་ལ་འདི་
དྲི་བར་བྱ་སྟེ། གང་ཞིག་ཀུན་ཏུ་མ་ངེས་ན། །སྲིད་པ་གསུམ་དུ་རྣམ་འཁོར་ལ། །སེམས་
ཅན་ཀུན་ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་འདུད། །ཅེས་པའི་ལུང་
འདིས། གཟུང་འཛིན་གཉིས་མེད་ཀྱི་ཡེ་ཤེས་ཆོས་དབྱིངས་སུ་བྱས་ནས། དེ་ལ་བསྟོད་
པར་བཞེད་དགོས་ལ། དེ་ལྟ་ན། སེམས་ཅན་ཀུན་ལ་ངེས་གནས་པའི། །ཆོས་ཀྱི་
དབྱིངས་ལ་ཕྱག་འཚལ་འདུད། །ཅེས་པ་འབྲེལ་མེད་དུ་འགྱུར་ཏེ། གཟུང་འཛིན་གཉིས་
མེད་ཀྱི་ཡེ་ཤེས་སེམས་ཅན་ཀུན་ལ་མེད་པའི་ཕྱིར། གལ་ཏེ་ཡོད་ན་སེམས་ཅན་ཐམས་
ཅད་ལམ་ཞུགས་སུ་ཐལ་བར་འགྱུར་རོ། །ཐུན་མོང་དུ་དྲི་བ་འདི་ཞུ་སྟེ། གཟུང་འཛིན་
གཉིས་མེད་ཀྱི་རྣམ་ཤེས་གནས་ལུགས་མཐར་ཐུག་མ་ཡིན་ཞིང་། གཟུང་འཛིན་གཉིས་
- 40 -



གསུང་ལན་ཀླུ་སྒྲུབ་དགོངས་རྒྱན།
མེད་ཀྱི་ཡེ་ཤེས་ཁོ་ན་གནས་ལུགས་མཐར་ཐུག་ཡིན་ན། ལམ་མ་ཞུགས་ཀྱི་སེམས་ཅན་
གྱི་སེམས་ཀྱི་ཆོས་ཉིད་མེད་པར་འགྱུར་ཏེ། ལམ་མ་ཞུགས་ཀྱི་སེམས་ (༢༦ན)ཅན་གྱི་
རྒྱུད་ལ་ཆོས་ཉིད་དང་ཆོས་ཀྱི་དབྱིངས་ལ་སོགས་པ་མེད་པའི་ཕྱིར། །
༈ ཡང་རྗེ་ཀརྨ་པས་མཛད་པའི་ཊིཀྐ་འདིར། ཟླ་བ་གྲགས་པ་ཉན་རང་འཕགས་པ་
དང་། ཐེག་ཆེན་འཕགས་པ་གཉིས་ཆོས་ཀྱི་བདག་མེད་རྟོགས་པ་ཁྱད་པར་མེད་པར་
བཞེད་ཀྱང་། རྗེ་བཙུན་བྱམས་པའི་དགོངས་པ་དེར་མི་གནས་པར་ཐོགས་མེད་སྐུ་མཆེད་
བཞེད་པས་སྐབས་འདིར་དེའི་རྗེས་སུ་འབྲང་ངོ༌། །ཞེས་དང་། ཐེག་ཆེན་གྱི་ཆོས་ལ་རྒྱུས་
ཆུང་བ་ཁ་ཅིག་ཉན་རང་འཕགས་པས་ཆོས་ཀྱི་བདག་མེད་རྟོགས་པའི་སྒྲུབ་བྱེད་དུ།
སློབ་དཔོན་གྱིས། ཇི་སྲིད་ཕུང་པོར་འཛིན་ཡོད་པ། །ཞེས་སོགས་ཀྱི་ལུང་གིས་ཉན་རང་
འཕགས་པས་ཆོས་ཀྱི་བདག་མེད་རྟོགས་པར་སྒྲུབ་པ་ནི་འཁྲུལ་པའི་ཚབས་ཤིན་ཏུ་ཆེ་
སྟེ། ལུང་དེས་འཛིན་པ་ཆོས་ཀྱི་བདག་འཛིན་མ་བཏང་བར་དུ་ངར་འཛིན་ཡོད་པ་དང་།
དེ་ཡོད་ན་ལས་བསགས་ནས་འཁོར་བར་སྐྱེ་བར་འགྱུར་བར་བསྟན་པ་ཡིན་ཏེ། ཇི་སྲིད་
ཕུང་པོ་ལ་བདེན་འཛིན་ཡོད་པ་དེ་སྲིད་ངར་འཛིན་ཡོད་ལ། དེས་ལས་བསགས་པས་
འཁོར་བར་སྐྱེ་བར་འགྱུར་བའི་དོན་ཡིན་ནོ། །ཞེས་གསུངས་འདུག་པ་དེ་ལ་འདི་སྐད་
ཅེས་ཞུ་སྟེ། རང་རྒྱུད་པའི་སྐབས་སུ་ཉན་རང་འཕགས་པ་ལ་ཆོས་ཀྱི་བདག་མེད་རྟོགས་
པ་ཡོད་ཀྱང་དེའི་སྒྲུབ་བྱེད་དུ། ཇི་སྲིད་ཕུང་པོར་འཛིན་ཡོད་པ། །ཞེས་སོགས་སྒྲུབ་བྱེད་
དུ་མི་འདྲེན་ལ། དཔལ་ལྡན་ཟླ་བ་གྲགས་པ་སོགས་ཀྱི་བཞེད་པ་ལ། ཉན་རང་འཕགས་
པ་ཆོས་ཀྱི་བདག་མེད་རྟོགས་པའི་སྒྲུབ་བྱེད་དུ། ཇི་སྲིད་ཕུང་པོར་འཛིན་ཡོད་པ། །ཞེས་
སོགས་སྒྲུབ་བྱེད་དུ་ངེས་པར་འདྲེན་དགོས་ཏེ། འཇུག་པའི་རང་འགྲེལ་དུ། དཔལ་ལྡན་
ཟླ་བས་རིགས་པ་གསུམ་དང་། ལུང་བདུན་གྱིས་ཉན་རང་འཕགས་པས་ཆོས་ཀྱི་བདག་
མེད་(༢༧ན)རྟོགས་པར་བསྒྲུབ་པ་ཡིན་ལ། ལུང་གཉིས་པ་ནི། རིན་ཆེན་ཕྲེང་བ་ལས་
- 41 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
གསུངས་པ་འདི་ཉིད་ཡིན་པའི་ཕྱིར། ལུང་གི་འབྲུ་སྣོན་དེ་ལྟར་གནང་བ་ཡང་མི་འཐད་
དེ། དེ་ལྟར་ན་དཔལ་ལྡན་ཟླ་བས་ལུང་དོན་ཕྱོགས་ཙམ་ཡང་མ་དགོངས་པར་འགྱུར་ཏེ།
དཔལ་ལྡན་ཟླ་བས་ལུང་དེ་ཉན་རང་འཕགས་པས་ཆོས་ཀྱི་བདག་མེད་རྟོགས་པའི་སྒྲུབ་
བྱེད་དུ་དྲངས་ཤིང་། འབྲུ་མཛད་ཚུལ་དེ་ནི་རིན་ཆེན་ཕྲེང་བའི་དགོངས་པ་ཡིན་ན། སྒྲུབ་
བྱེད་འབྲེལ་མེད་བཀོད་པར་འགྱུར་བའི་ཕྱིར།
གཞན་ཡང་། རྗེ་ཀརྨ་པས་ཊིཀྐ་འདིར་ཉན་རང་འཕགས་པས་སྟོང་ཉིད་གཏན་མ་
རྟོགས་པར་བཤད་འདུག་ཅིང་། དེ་ལྟར་བཞེད་པ་དང་བསྟོད་ཚོགས་སྒྲ་ཇི་བཞིན་པར་
བཞེད་པ་ནང་འགལ་ཏེ། ཆོས་དབྱིངས་བསྟོད་པར། གང་ཞིག་ཀུན་ཏུ་མ་ངེས་ན། །སྲིད་
པ་གསུམ་དུ་རྣམ་འཁོར་ལ། །ཞེས་འཁོར་བ་ལས་གྲོལ་བ་ཐོབ་པ་ལ་ཆོས་དབྱིངས་
རྟོགས་པའི་ཡེ་ཤེས་ཐོབ་དགོས་པར་གསུངས་པའི་ཕྱིར། དེས་ན། གཟུང་འཛིན་གཉིས་
མེད་ཀྱི་ཡེ་ཤེས་ཆོས་དབྱིངས་ཡིན་ཞིང་། དེ་ཉན་རང་སོགས་ལ་མེད་ན། ལུང་འདིས་
ཆོས་ཀྱི་དབྱིངས་ལ་བསྟོད་པ་འབྲེལ་གཏན་མེད་པར་འགྱུར་བས་ལུང་འདིས་གཟུང་
འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་མ་ཡིན་པར་བསྟན་འདུག་
ལགས་པ། འབྲུ་ཇི་ལྟར་གནང་། ཡང་རྗེ་ཀརྨ་པས་མཛད་པའི་ཊཱིཀྐ་འདི་དང་། ཆོས་རྗེ་
ཤཱཀ་མཆོག་པའི་ཡིག་ཆ་མང་པོར། སངས་རྒྱས་ཀྱི་ས་ན་ཡེ་ཤེས་མེད་པ་དང་། སངས་
རྒྱས་ཀྱི་སར་སེམས་སེམས་བྱུང་གི་རྒྱུ་བ་འགགས་པ་སོགས་བཞེད་པ་འདི་ཡང་། ཆོས་
དབྱིངས་བསྟོད་པ་དང་འགལ་བ་ཡིན་ཏེ། དེ་ཉིད་ལས། ཇི་ལྟར་(༢༧བ)མེ་ཡིས་
བསྲེགས་པའི་གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེའི་ནང་བཅུག་ན། །དྲི་མ་
ཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་ལས་
སྐྱེས་དྲི་མ་ཅན། །ཡེ་ཤེས་མེ་ཡིས་དྲི་མ་སྲེག །དེ་ཉིད་འོད་གསལ་མ་ཡིན་ནོ། །ཞེས་རྡོ་
རྒྱུས་ཀྱི་གོས་དྲི་མ་ཅན། མེའི་ནང་དུ་བཅུག་ན་དྲི་མ་འཚིག་ཀྱང་གོས་མི་འཚིག་པ་ལྟར།
=
4
-



གསུང་ལན་ཀླུ་སྒྲུབ་དགོངས་རྒྱན། །
སེམས་ ཀྱི་དྲི་མ་ཡེ་ཤེས་ཀྱི་མེས་བསྲེགས་པ་ན། དྲི་མ་འཚིག་ཀྱང་འོད་གསལ་བའི་
སེམས་མེད་པར་མི་འགྱུར་བར་གསུངས་པ་འདིས་སངས་རྒྱས་ཀྱི་ས་ན་ཡེ་ཤེས་ཡོད་པ་
དང༌། དེར་འོད་གསལ་བའི་སེམས་ཡོད་པར་གསལ་བར་བསྟན་ཏོ། །དེ་བཞིན་དུ།
སངས་རྒྱས་ཀྱི་ས་ན་ཡེ་ཤེས་མེད་ན། འཇིག་རྟེན་ལས་འདས་པར་བསྟོད་པ་ལས། དབེན་
པའི་ཡེ་ཤེས་རིགས་གྱུར་པ། །འཇིག་རྟེན་འདས་ཁྱོད་ཕྱག་འཚལ་འདུད། །ཅེས་ཡེ་ཤེས་
ཀྱིས་ཤེས་བྱ་མཁྱེན་ཚུལ་གྱི་སྒོ་ནས་བསྟོད་པ་ཇི་ལྟར་ལགས། དཔེ་མེད་པར་བསྟོད་པ་
ལས་ཀྱང་། གང་ཞིག་ལྟ་བས་ཕོངས་པ་ཡི། །འཇིག་རྟེན་འདི་ལ་ཕན་བརྩོན་པ། །དངོས་
པོ་མེད་པས་དོན་རིག་པས། །དཔེ་མེད་ཁྱོད་ལ་ཕྱག་འཚལ་ལོ། །ཞེས་དངོས་པོ་མེད་
པར་དོན་རིག་པར་གསུངས་པ་འདི་ཡེ་ཤེས་ཀྱིས་རིག་པ་མ་ཡིན་ན། གཞན་གང་གིས་
རིག་པར་འགྱུར་བ་བཞག་པར་དཀའ་ཞིང་། དེའི་རྗེས་དེ་མ་ཐག་ཏུ། དེ་ཉིད་ལས། གང་
ཞིག་ཁྱོད་ནི་ཅུང་ཞིག་ཀྱང་། །སངས་རྒྱས་སྤྱན་གྱིས་མ་གཟིགས་པ། །ཁྱོད་ཀྱི་གཟིགས་
པ་བླ་ན་མེད། །དེ་ཉིད་དོན་ནི་རིག་པ་ལགས། །ཞེས་ཡེ་ཤེས་ཀྱིས་དེ་ཁོ་ན་ཉིད་རིག་
པར་གསུངས་པ་དང༌། དེ་བཞིན་དུ། བླ་ན་མེད་པར་བསྟོད་པ་ལས་ཀྱང་། གང་ཞིག་ཚུ་
རོལ་ཕ་རོལ་སྤངས། །ཤེས་བྱ་རང་གི་ངོ་བོ་(༢༨ན)མཆོག །ཡེ་ཤེས་རྫུ་འཕྲུལ་སྟོབས་
ཀྱིས་གསལ། །བླ་ན་མེད་དེ་ཕྱག་འཚལ་ལོ། །གང་ལ་མཁྱེན་དང་མི་མཁྱེན་མེད། །རྣལ་
འབྱོར་བ་དང་ཐ་མལ་དང༌། །གང་ལ་བསྒོམ་དང་མི་སྒོམ་མེད། །བླ་ན་མེད་དེ་ཕྱག་
འཚལ་ལོ། །གང་ཞིག་གཅིག་པུ་ཡེ་ཤེས་གསལ། །མ་ལུས་ཤེས་བྱ་ཡོངས་སུ་དཔྱོད། །
ཅེས་སངས་རྒྱས་ཀྱི་ས་ན་ཡེ་ཤེས་ཡོད་པ་གསལ་བར་གསུངས། དེས་ན་མུ་སྟེགས་སྤྱོད་
པ་བས་དྲི་མ་ཟད་པ་ན་སེམས་ཀྱང་ཟད་པར་འདོད་པ་ལྟར་མ་རིག་པ་སྤངས་པ་ན་རིག་
པ་ཡེ་ཤེས་ཀྱང་མེད་པར་འདོད་པ་གཉིས་ནི་མཚུངས་པ་ཁོ་ནའོ། །ཞེས་མཁས་པ་དག་
གསུང་བ་ནི་རིགས་པ་ཁོ་ནའོ། །ཆོས་དབྱིངས་བསྟོད་པ་ལས། ཤིན་ཏུ་དྲི་མེད་ཆོས་ཀྱི་
- 43 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
སྐ། །དྲི་མ་མེད་པའི་ཆོས་སྐུ་ལ། །ཡེ་ཤེས་རྒྱ་མཚོ་གནས་གྱུར་ནས། །སྣ་ཚོགས་ནོར་བུ་
ཇི་བཞིན་དུ། །དེ་ལས་སེམས་ཅན་དོན་རྣམས་མཛད། །ཅེས་སངས་རྒྱས་ཀྱི་ས་ན་ཡེ་
ཤེས་ཡོད་པ་གསལ་བར་བཤད་དོ། །བསམ་གྱིས་མི་ ཁྱབ་པར་བསྟོད་པ་ལས། གང་
ཞིག་དངོས་པོ་རྟེན་འབྱུང་རྣམས། །ངོ་བོ་མེད་པ་ཉིད་དུ་གསུངས། །ཡེ་ཤེས་མཉམ་མེད་
བསམ་མི་ ཁྱབ། །དཔེ་མེད་དེ་ ལ་ ཕྱག་འཚལ་ལོ། །ཞེས་ སངས་ རྒྱས་ ཀྱི་ཡེ་ཤེས་ལ་
བསྟོད་པ་མཛད་པའི་ཕྱིར་རོ། །སངས་རྒྱས་ཀྱི་ས་ན་ཡེ་ཤེས་ཡོད་པ་འདི། དབུ་མ་ཆེན་
པོ་དང་། ངོ་བོ་ཉིད་མེད་པར་སྨྲ་བ་གཉིས་ཀའི་ལུགས་ལ་བཞེད་པར་འདུག་པ། འགྲེལ་
པ་ཚིག་གསལ་ལས། མ་རིག་པའི་རབ་རིབ་དང་བྲལ་བ་དག་གི་ཡེ་ཤེས། ཟག་པ་མེད་
པའི་ ཡུལ་ གྱི་ རང་ བཞིན་ ལ་ བལྟོས་ནས་ནི་མ་ ཡིན་ནོ། །ཞེས་དང༌། འཇུག་ (༢༨བ)
འགྲེལ་དུ་ཡང་། མ་རིག་པའི་རབ་རིབ་དང་བྲལ་བའི་ཡེ་ཤེས་དང་། ཤེས་རབ་ཅེས་
སོགས་དུ་མ་ཞིག་གསུངས་འདུག་པས་སངས་རྒྱས་ཀྱི་ས་ན་ཡེ་ཤེས་ཡོད་པ་རང་གསལ་
བ་འདུག་ཅིང་། མེད་པ་ལ་ཤེས་བྱེད་ཡོད་པར་མ་གོ་ལགས། འོ་ན་སེམས་འགགས་པས་
དེ་སྐུ་ཡི་མངོན་སུམ་མཛད། །ཅེས་གསུངས་པ་ཇི་ལྟ་བུ་སྙམ་ན། དེ་ནི་སངས་རྒྱས་ཀྱི་ས་
ན་རྣམ་རྟོག་གི་རྒྱུ་བ་འགགས་པའི་དོན་ཡིན་ཏེ། འགྲེལ་པ་ཚིག་གསལ་ལས། རྣམ་པར་
རྟོག་པ་ནི་སེམས་ཀྱི་རྒྱུ་བ་ཡིན་ལ། དེ་དང་བྲལ་བའི་ཕྱིར། དེ་ཁོ་ན་ཉིད་དེ་རྣམ་པར་
རྟོག་པ་མེད་པ་ཡིན་ནོ། །ཞེས་གསུངས་པའི་ཕྱིར། སངས་རྒྱས་ཀྱི་ས་ན་སེམས་ཀྱི་རྒྱུ་བ་
འགགས་ན། སེམས་ཀྱི་རྡོ་རྗེ་ལ་བསྟོད་པ་ཡང་འབྲེལ་མེད་དུ་འགྱུར་རོ། །གཉིས་པ་ནི།
གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་པ་དེ་བདེན་པར་གྲུབ་པ་
བསྟོད་ཚོགས་ཀྱི་དགོངས་པར་མཛད་པ་དང་། མགོན་པོ་ཀླུ་སྒྲུབ་རྣམ་བརྫུན་ལུགས་ཀྱི་
དབུ་མ་པ་ཡིན་ཞིང་། ངོ་བོ་ཉིད་མེད་པར་སྨྲ་བའི་དབུ་མ་པ་མ་ཡིན། ཞེས་གསུངས་པ་
བསྟོད་ཚོགས་ཀྱི་དགོངས་པ་མ་ཡིན་ཏེ། བསམ་གྱིས་མི་ཁྱབ་པར་བསྟོད་པ་ལས། གང་
- 44 -



གསུང་ལན་ཀླུ་སྒྲུབ་དགོངས་རྒྱན།
གི་དངོས་པོ་རྟེན་འབྱུང་རྣམས། །ངོ་བོ་མེད་པ་ཉིད་དུ་གསུངས། །ཡེ་ཤེས་མཉམ་མེད་
བསམ་མི་ཁྱབ། །དཔེ་མེད་དེ་ལ་ཕྱག་འཚལ་ལོ། །ཞེས་བཅོམ་ལྡན་འདས་ལ་དངོས་
པོ་ཐམས་ཅད་ངོ་བོ་ཉིད་མེད་པར་གསུངས་པའི་སྒོ་ནས་བསྟོད་པ་མཛད་འདུག་པ། སྟོན་
པ་སངས་རྒྱས་དངོས་པོ་ཐམས་ཅད་ངོ་བོ་ཉིད་མེད་པར་མི་བཞེད་ན། བསྟོད་ཚུལ་ཕྱིན་
ཅི་ལོག་ཏུ་འགྱུར་ཞིང་། མགོན་པོ་ཀླུ་སྒྲུབ་མི་མཁས་པར་འགྱུར་བས། གཟུང་འཛིན་
གཉིས་མེད་ཀྱི་ཡེ་ཤེས་བདེན་གྲུབ་མེད་(༥༩ན)པར་བཞེད་པ་བསྟོད་ཚོགས་ཀྱི་དགོངས་
པར་འདུག་ལགས། དེ་བཞིན་དུ་མགོན་པོ་ཀླུ་སྒྲུབ་ཀྱིས། བཅོམ་ལྡན་འདས་ལ་དངོས་
པོ་ཐམས་ཅད་ངོ་བོ་ཉིད་མེད་པར་ གསུངས་ པའི་ སྒོ་ནས་བསྟོད་པ་མཛད་ པ་དང༌།
མགོན་པོ་ཀླུ་སྒྲུབ་ངོ་བོ་ཉིད་མེད་པར་སྨྲ་བའི་དབུ་མ་པ་མ་ཡིན་པར་བཞེད་པ་ཡང་
འགལ་འདུག་ལགས། །
གཞན་ཡང་། བསམ་གྱིས་མི་ཁྱབ་པར་བསྟོད་པ་ལས། ཡོད་ཅེས་པ་ནི་རྟག་པར་
ལྟ། །མེད་ཅེས་པ་ནི་ཆད་པར་ལྟ། །དེས་ན་མཐའ་གཉིས་བྲལ་བ་ཡི། །ཆོས་དེ་ཁྱོད་ཉིད་
བསྟན་པར་མཛད། །དེས་ན་ཆོས་རྣམས་མུ་བཞི་དང༌། །བྲལ་བར་ཁྱོད་ཉིད་བཀའ་སྩལ་
ལགས། །རྣམ་ཤེས་ བྱ་བའང་མ་ལགས་ན། །ཚིག་གི་སྤྱོད་ཡུལ་ག་ལ་ ལགས། །ཞེས་
གསུངས་འདུག་པ་འདིའི་དོན་ལས་བརྩམས་ཏེ་ཞུས་ན། ལུང་འདིས་ཆོས་ཐམས་ཅད་མུ་
བཞི་དང་བྲལ་བར་གསུངས་འདུག་ན། དོན་དམ་བདེན་པ་ཆོས་རྣམས་ཀྱི་གནས་ལུགས་
མཐར་ཐུག་པ་དེ་མུ་བཞི་དང་བྲལ་ལམ་མ་བྲལ། ཞེས་ཞུ། གཉིས་པ་ལྟར་ན། གནས་
ལུགས་མཐར་ཐུག་པ་དེ་མཐའ་བྲལ་མ་ཡིན་ན། མཐའ་བྲལ་ཆེན་པོའི་ལྟ་བ་མི་སྲིད་
པར་འགྱུར་བས་ཧ་ཅང་ཐལ་བར་འགྱུར་ལ། དང་པོ་ལྟར་ན། དོན་དམ་པའི་བདེན་པ་
ཞེས་པ་གནས་ལུགས་མཐར་ཐུག་ཏུ་བཞེད་པའི་གཟུང་འཛིན་གཉིས་མེད་ཀྱི་ཡེ་ཤེས་དེ་
ཆོས་ཅན་མཐའ་བཞི་དང་མ་བྲལ་བར་ཐལ། ཡོད་མཐའ་དང་མ་བྲལ་བའི་ཕྱིར།
- 45 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེར་ཐལ། བདེན་པར་ཡོད་པའི་ཕྱིར། རྟགས་ཞལ་གྱིས་བཞེས། དེས་ན། གཟུང་འཛིན་
གཉིས་མེད་ཀྱི་ཡེ་ཤེས་དོན་དམ་པར་ཡོད་ཅེས། གསེར་མདོག་(༢༩བ)ཅན་པ་དང་། ཆོས་
རྗེ་ཀརྨ་པ་སོགས་བཞེད་ཅིང་། དེ་ཉིད་བསྟོད་ཚོགས་ཀྱི་དགོངས་པ་ཡིན་ནོ། །ཞེས་
གསུངས་པ་དང་། ཁྱད་པར་དུ་མགོན་པོ་ཀླུ་སྒྲུབ་རྣལ་འབྱོར་སྤྱོད་པའི་དབུ་མ་པ་དང༌།
རྣམ་བརྫུན་ལུགས་ཀྱི་དབུ་མ་པ་ཡིན་ཞིང་། དེ་ཡང་བསྟོད་ཚོགས་ཀྱི་དགོངས་པ་ཡིན་ནོ། །
ཞེས་གསུང་བ་ཆེས་མི་འཐད་དེ། བསམ་གྱིས་མི་ཁྱབ་པར་བསྟོད་པ་ལས། དངོས་འཛིན་
འཇིགས་པ་སྤྱོད་བགྱིད་ཅིང་། །མུ་སྟེགས་རི་དྭགས་འཇིགས་བགྱིད་པ། །བདག་མེད་
སེང་གེའི་ང་རོའི་སྒྲ། །རྨད་བྱུང་དེ་ནི་ཁྱོད་ཀྱིས་གསུངས། །སྟོང་པ་ཉིད་དང་ཆེས་ཟབ་
པའི། །ཆོས་ཀྱི་རྔ་ཆེན་བརྡུངས་པ་ལགས། །ངོ་བོ་ཉིད་མེད་སྒྲ་བོ་ཆེའི། །ཆོས་ཀྱི་དུང་ནི་
བུས་པ་ལགས། །ཞེས་མགོན་པོ་ཀླུ་སྒྲུབ་ཀྱིས་ཆོས་ཐམས་ཅད་ངོ་བོ་ཉིད་མེད་པར་
གསུངས་པའི་སྒོ་ནས་བཅོམ་ལྡན་འདས་ལ་བསྟོད་པ་མཛད་པ་མི་འཐད་པར་ཐལ།
མགོན་པོ་ཀླུ་སྒྲུབ་ཆོས་ཐམས་ཅད་ངོ་བོ་ཉིད་ཀྱིས་མེད་པར་མི་བཞེད་པའི་ཕྱིར། མ་གྲུབ་
ན་སོང་། དེར་ཐལ། མགོན་པོ་ཀླུ་སྒྲུབ་ངོ་བོ་ཉིད་ཀྱིས་གྲུབ་པའི་ཆོས་ཡོད་པར་བཞེད་པའི་
ཕྱིར། དེར་ཐལ། མགོན་པོ་ཀླུ་སྒྲུབ་གཟུང་འཛིན་གཉིས་མེད་ཀྱི་ཡེ་ཤེས་ངོ་བོ་ཉིད་ཀྱིས་
ཡོད་པར་བཞེད་པའི་ཕྱིར་ཏེ། མགོན་པོ་ཀླུ་སྒྲུབ་གཟུང་འཛིན་གཉིས་མེད་ཀྱི་ཡེ་ཤེས་
བདེན་གྲུབ་ཏུ་བཞེད་པའི་ཕྱིར། རྟགས་ཁས་བླང་། དེས་ན་བསམ་གྱིས་མི་ཁྱབ་པར་
བསྟོད་པའི་ལུང་འདིས་ཀྱང་མགོན་པོ་ཀླུ་སྒྲུབ་ངོ་བོ་ཉིད་མེད་པར་སྨྲ་བའི་དབུ་མ་པར་
གསལ་བར་བསྟན་འདུག་ལགས་པ་ཇི་ལྟར་ཡིན་ཞེས་ཞུ།
གཞན་ཡང་། གང་གི་དངོས་པོ་རྟེན་འབྱུང་རྣམས། །ངོ་བོ་མེད་པ་ཉིད་དུ་གསུངས། །
ཞེས་པ་འདི་རང་ལས་བརྩམས་ཏེ་ཞུ་ན། གཟུང་འཛིན་(༣༠ན)གཉིས་མེད་ཀྱི་ཡེ་ཤེས་
ཆོས་ཅན། ཁྱོད་ངོ་བོ་ཉིད་ཀྱིས་མེད་པར་ཐལ། ཁྱོད་རྟེན་འབྲེལ་ཡིན་པའི་ཕྱིར། འདོད་
- 46 -



གསུང་ལན་ཀླུ་སྒྲུབ་དགོངས་རྒྱན།
ན། བདེན་གྲུབ་ཡིན་པ་བུད། མ་ཁྱབ་ན། གང་གི་དངོས་པོ་རྟེན་འབྱུང་རྣམས། །ངོ་བོ་
མེད་པ་ཉིད་དུ་གསུངས། །ཞེས་གསུང་བ་དང་འགལ། གལ་ཏེ་འདི་སྐད་ཅེས་གཟུང་
འཛིན་གཉིས་མེད་ཀྱི་ཡེ་ཤེས་ལ་གཞན་ངོ་རྟེན་འབྲེལ་གྱི་རྣམ་པར་སྣང་བ་དང་། རང་ངོ་
རང་བྱུང་གི་རྣམ་པར་ཡོད་པའི་གཟུང་འཛིན་གཉིས་མེད་ཀྱི་ཡེ་ཤེས་གཉིས་ཡོད་པའི་
དང་པོ་དེ། རྟེན་འབྲེལ་ཡིན་ཀྱང་ཕྱི་མ་འདི་གནས་ལུགས་མཐར་ཐུག་ཡིན་པས་བདེན་
པར་གྲུབ་ཅིང་། རྟེན་འབྲེལ་མ་ཡིན་གསུང་བ་འདི་འཐད་པར་མ་གོ་ལགས། དེའི་རྒྱུ་
མཚན། གཟུང་འཛིན་གཉིས་མེད་ཀྱི་ཡེ་ཤེས་དེ་རྟེན་འབྲེལ་ཡིན་པར་ཐལ། དེ་གནས་
ལུགས་མཐར་ཐུག་ཡིན་པ་གང་ཞིག །གནས་ལུགས་མཐར་ཐུག་ཡིན་ན་རྟེན་འབྲེལ་
ཡིན་དགོས་པའི་ཕྱིར། རྟགས་དང་པོ་སོང་། གཉིས་པ་དེར་ཐལ། བསམ་གྱིས་མི་ཁྱབ་
པར་བསྟོད་པ་ལས། ཤེས་པ་མེད་ཅིང་ཤེས་བྱའང་མེད། །ཡོད་མིན་མེད་མིན་གང་
ལགས་པ། །གང་ཡང་གཅིག་མིན་དུ་མའང་མིན། །གཉིས་ཀ་མ་ཡིན་ཅི་ཡང་མེད། །
གཞི་མེད་པ་དང་མི་གསལ་དང་། །བསམ་མི་ཁྱབ་དང་དཔེ་མེད་དང་། །གང་ཡང་མི་སྐྱེ་
མི་འགག་དང་། །ཆད་པ་མེད་པ་རྟག་མེད་པ། །དེ་ནི་ནམ་མཁའ་འདྲ་བ་ལགས། །ཡི་གེ་
ཡེ་ཤེས་སྤྱོད་ཡུལ་མེད། །ཅེས་གནས་ལུགས་མཐར་ཐུག་དེ་བཟུང་ནས། དེ་ནི་རྟེན་ཅིང་
འབྲེལ་བར་འབྱུང་། །དེ་ཉིད་སྟོང་པར་ཁྱོད་བཞེད་ལགས། །ཞེས་གནས་ལུགས་མཐར་
ཐུག་(༣༠བ)པ་དེ་རྟེན་འབྲེལ་དུ་གསལ་བར་བཤད་པའི་ཕྱིར། ཡང་ལུང་དྲངས་མ་ཐག་
པ་དེ་ཉིད་ལས། དེ་ནི་རྟེན་ཅིང་འབྲེལ་བར་འབྱུང་། །དེ་ཉིད་སྟོང་པར་ཁྱོད་བཞེད་
ལགས། །ཞེས་གསུངས་པ་འདིས་སྟོང་པ་དང་རྟེན་འབྲེལ་མི་འགལ་བར་མ་ཟད། སྟོང་
པ་དང་རྟེན་འབྲེལ་གྱི་ངེས་པ་ཕན་ཚུན་གྲོགས་སུ་འགྲོ་བ་ཅིག་དགོས་པར་བསྟན་པ་ཡིན་
ལ། སྟོང་ཉིད་གོ་ཆོད་པོ་ཡིན་ན་རྟེན་འབྲེལ་མ་ཡིན་དགོས་སོ། །ཞེས་སྟོང་པ་དང་རྟེན་
འབྲེལ་འགལ་བར་བཞེད་པ་འདི། མགོན་པོ་ཀླུ་སྒྲུབ་ཀྱི་ཕྱོགས་སྔ་མ་འབའ་ཞིག་ཏུ་གོ་
-47 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལགས་པས། མགོན་པོ་ཀླུ་སྒྲུབ་ཀྱི་དགོངས་པ། བསྟོད་ཚོགས་ཀྱི་ལུགས་ལ་སྟོང་ཉིད་
དང་རྟེན་འབྲེལ་འགལ་བར་བཞེད་པ་འདི། བསྟོད་ཚོགས་སོགས་ཀླུ་སྒྲུབ་ཀྱི་གཞུང་དུ་
མ་དང་འགལ་འདུག་པར་ཇི་ལྟར་ལགས། གཞན་ཡང་གཟུང་འཛིན་གཉིས་མེད་ཀྱི་ཡེ་
ཤེས་དེ་རྟག་དངོས་སུ་བཞེད་པར་འདུག་པ། དེ་རང་གི་རྒྱུ་རྐྱེན་ལ་བརྟེན་ནས་བྱུང་ངམ་མ་
བྱུང་། གཉིས་པ་ལྟར་ན། དངོས་པོ་ཐམས་ཅད་རང་གི་རྒྱུ་རྐྱེན་ལ་བརྟེན་ནས་བྱུང་བར་
ཊིཀྐར་གསུངས་འདུག་པ་དང་འགལ། དང་པོ་ལྟར་ན། གཟུང་འཛིན་གཉིས་མེད་ཀྱི་ཡེ་
ཤེས་ཆོས་ཅན། གཞན་དབང་ཡིན་པར་ཐལ། རང་གི་རྒྱུ་རྐྱེན་ལ་བརྟེན་ནས་འབྱུང་བའི་
ཕྱིར། ཁྱབ་སྟེ། བསམ་གྱིས་མི་ཁྱབ་པར་བསྟོད་པ་ལས། རྒྱུ་དང་རྐྱེན་ལས་བྱུང་བ་
ནི། །གཞན་གྱི་དབང་དང་ཀུན་རྫོབ་སྟེ། །གཞན་གྱི་དབང་ཞེས་རབ་ཏུ་གསུངས། །དམ་
པའི་དོན་ནི་བཅོས་མ་ཡིན། །ཞེས་གསུངས་པའི་ཕྱིར། རྩ་བར་འདོད་ན། ཡོངས་གྲུབ་
ཡིན་པ་བུད། ཡང་གཟུང་འཛིན་གཉིས་མེད་ ཀྱི་ཡེ་ཤེས་ཆོས་ཅན། ཀུན་རྫོབ་བདེན་
པར་ཐལ། རང་གི་རྒྱུ་རྐྱེན་(༣༡ན)ལས་བྱུང་བའི་ཕྱིར། ཁྱབ་སྟེ། རྒྱུ་དང་རྐྱེན་ལས་བྱུང་
བ་ནི། །གཞན་གྱི་དབང་དང་ཀུན་རྫོབ་སྟེ། །ཞེས་གསུངས་པའི་ཕྱིར། ཡང་དེ་ཆོས་ཅན།
རང་གི་རྒྱུ་རྐྱེན་གྱི་བཅོས་མ་མ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། ཁྱབ་
སྟེ། དམ་པའི་དོན་ནི་བཅོས་མ་མིན། །ཞེས་གསུངས་པའི་ཕྱིར། དེ་ལ་སོགས་པ་མཐའ་
ཡས་པ་འབུལ་རྒྱུ་འདུག་ནའང་ད་ལན་ལ་མ་ཕུལ། །
༈ གསུམ་པ་དཔེ་མེད་པར་བསྟོད་པའི་དགོངས་པ་མ་ཡིན་པའི་ཚུལ་ལ། གཟུང་
འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་དང་། བདེན་པར་གྲུབ་པ་དང་།
རྟག་པའི་དངོས་པོར་བཞེད་པ་བསྟོད་ཚོགས་ཀྱི་དགོངས་པ་མ་ཡིན་ཏེ། དཔེ་མེད་པར་
བསྟོད་པ་ལས། གང་ཞིག་ལྟ་བས་ཕོངས་པ་ཡི། །འཇིག་རྟེན་འདི་ལ་ཕན་བརྩོན་པ། །
དངོས་པོ་མེད་པའི་དོན་རིག་པས། །དཔེ་མེད་ཁྱོད་ལ་ཕྱག་འཚལ་ལོ། །ཞེས་མགོན་པོ་
- 48 -



གསུང་ལན་ཀླུ་སྒྲུབ་དགོངས་རྒྱན།
ཀླུ་སྒྲུབ་ཀྱིས་སངས་རྒྱས་བཅོམ་ལྡན་འདས་ལ་དངོས་པོ་མེད་པའི་དོན་རིག་པའི་སྒོ་ནས་
བསྟོད་པ་མཛད་པ་འདི། བཅོམ་ལྡན་འདས་ཀྱིས་དངོས་པོ་བདེན་གྲུབ་མེད་པར་གཟིགས་
པའི་སྒོ་ནས་བསྟོད་པ་མཛད་པ་ཡིན་ནམ། བསྟོད་ཚུལ་གཞན་ཞིག་ཡོད་ལགས། དང་པོ་
ལྟར་ན་གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཀྱི་དངོས་པོར་བཞེད་པ་དང་
འགལ་ཞིང་། གཉིས་པ་ལྟར་ན། བསྟོད་ཚུལ་གཞན་དེ་གང་ཡིན་ལགས། ཡང་དེ་གཉིས་
ལས། ཁྱོད་ཀྱི་ཀུན་ནས་ཉོན་མོངས་དང༌། །རྣམ་བྱང་རོ་གཅིག་གྱུར་རིག་པས། །ཆོས་
དབྱིངས་རྣམ་པར་དབྱེར་མེད་པར། །ཀུན་ཏུ་རྣམ་པར་དག་གྱུར་པ། །ཞེས་ཀུན་ནས་
ཉོན་མོངས་(༣༡བ)དང་རྣམ་བྱང་གི་ཆོས་ཐམས་ཅད་དུ་མ་རོ་གཅིག་ཏུ་གསུངས་པའི་
དོན་གང་ཡིན་ལགས། གལ་ཏེ་ཀུན་ནས་ཉོན་མོངས་དང༌། རྣམ་བྱང་གི་ཆོས་ཐམས་ཅད་
བདེན་པར་མེད་པར་མཚུངས་པ་དེ་དེ་ཐམས་ཅད་དུ་མ་རོ་གཅིག་ཡིན་པའི་དོན་ལགས་
སམ། དེ་མ་ཡིན་པའི་དུ་མ་རོ་གཅིག་ཡིན་པའི་དོན་གཅིག་ཡོད་ལགས། དང་པོ་ལྟར་ན།
གཟུང་འཛིན་གཉིས་མེད་ཀྱི་ཡེ་ཤེས་བདེན་པར་མེད་པར་ཐལ། རྣམ་བྱང་གི་ཆོས་ཐམས་
ཅད་བདག་མེད་དུ་མཚུངས་པའི་ཕྱིར། རྟགས་དང་པོ་དངོས། གཞན་ཡང་། བྱམས་ཆོས་
ཕྱི་མ་གསུམ་དང་། འཕགས་པ་ཐོགས་མེད་ཀྱི་ས་སྡེ་ལྔ་སྡོམ་རྣམ་པ་གཉིས་དབྱིག་གཉེན་
གྱི་པྲ་ཀ་ར་ཎ་སྡེ་བརྒྱད་དང༌། བསྟོད་ཚོགས་དགོངས་པ་གཅིག་ཏུ་བཞེད་པ་མི་འཐད་དེ།
བྱམས་ཆོས་ཕྱི་མ་གསུམ་དང་། ཐོགས་མེད་སྐུ་མཆེད་ཀྱི་གཞུང་དེ་རྣམས་སུ། མཐར་ཐུག་
ཐེག་པ་གསུམ་དུ་བཤད། བསྟོད་ཚོགས་སུ་མཐར་ཐུག་ཐེག་པ་གཅིག་ཏུ་གྲུབ་པར་
གསུངས་པའི་ཕྱིར། རྟགས་དང་པོ་གྲུབ་སྟེ། མདོ་སྡེ་རྒྱན་དང་། དེའི་འགྲེལ་པ་མཁས་
མཆོག་དབྱིག་གཉེན་གྱིས་མཛད་པ་རྣམས་སུ་མཐར་ཐུག་ཐེག་པ་གཅིག་ཏུ་སྟོན་པའི་
མདོ་དྲང་དོན་དགོངས་པ་ཅན་དུ་བསྒྲུབས་ནས་མཐར་ཐུག་ཐེག་པ་གསུམ་དུ་གྲུབ་པ་
རང་ལུགས་སུ་བཤད་པའི་ཕྱིར། དེ་ལྟར་ཡང་མདོ་སྡེ་རྒྱན་ལས། ཆོས་དང་བདག་མེད་
- 49 -



=
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྲོལ་བ་རྣམས། །མཚུངས་ཕྱིར་རིགས་ནི་ཐ་དད་ཕྱིར། །ཞེས་སོགས་རྒྱས་པར་གསུངས་
ཤིང་དེའི་འགྲེལ་པར་མཁས་མཆོག་དབྱིག་གཉེན་གྱིས་མཐར་ཐུག་ཐེག་པ་གསུམ་དུ་
གསལ་བར་བཤད་འདུག་ལགས། རྟགས་གཉིས་པ་བསྟོད་ཚོགས་སུ་མཐར་ཐུག་ཐེག་
པ་གཅིག་ཏུ་གསལ་བར་ (༣༢ན)གསུངས་པ་ཡིན་ཏེ། དཔེ་མེད་པར་བསྟོད་པ་ལས།
ཆོས་ཀྱི་དབྱིངས་ལ་དབྱེར་མེད་ཕྱིར། །གཙོ་བོ་ཐེག་དབྱེར་མ་མཆིས་ཀྱང་། །ཁྱོད་ཀྱིས་
སེམས་ཅན་གཞུག་དོན་དུ། །ཐེག་པ་གསུམ་དུ་གསུངས་པའོ། །ཞེས་གསུངས་འདུག་པ་
རིགས་ཚོགས་དང་བསྟོད་ཚོགས་དགོངས་པ་གཅིག་པར་གོ་ལགས། །
༈ བཞི་པ་འཇིག་རྟེན་ལས་འདས་པར་བསྟོད་པའི་དགོངས་པ་མ་ཡིན་པའི་ཚུལ་
བཤད་པ་ནི། འཇིག་རྟེན་ལས་འདས་པར་བསྟོད་པ་ལས། རྟེན་ཅིང་འབྲེལ་བར་འབྱུང་
བ་གང་། །དེ་ཉིད་ཁྱོད་ནི་སྟོང་པར་བཞེད། །དངོས་པོ་རང་དབང་ཡོད་མིན་ཞེས། །
མཉམ་མེད་ཁྱོད་ཀྱི་སེང་གེའི་སྒྲ། །ཀུན་རྟོག་ཐམས་ཅད་སྤངས་པའི་ཕྱིར། །སྟོང་ཉིད་
བདུད་རྩི་སྟོན་མཛད་ན། །གང་ཞིག་དེ་ལ་ཞེན་གྱུར་པ། །དེ་ཉིད་ཁྱོད་ཀྱིས་ཤིན་ཏུ་
སྨད། །ཞེས་གསུངས་པ་འདི་ལས་བརྩམས་པའི་དོགས་གཅོད་འབུལ་བར་བྱ་སྟེ། རྟེན་
ཅིང་འབྲེལ་བར་འབྱུང་བ་གང་། །དེ་ཉིད་ཁྱོད་ནི་སྟོང་པར་བཞེད། །ཅེས་པ་འདིས་རྟེན་
འབྲེལ་ལ་བདེན་སྟོང་གིས་ཁྱབ་པ་བསྟན་པ་ནི་རྩོད་པ་མི་འདུག་ལགས། དེས་ན།
གཟུང་འཛིན་གཉིས་མེད་ཀྱི་ཡེ་ཤེས་ཆོས་ཅན། བདེན་པར་མེད་པར་ཐལ། རྟེན་འབྲེལ་
ཡིན་པའི་ཕྱིར། ཞེས་པ་ཟློག་ཏུ་མི་འདུག་པ་འདི་ལ། རྗེ་ཀརྨ་པའི་ཊིཀྐར། གཟུང་འཛིན་
གཉིས་མེད་ཀྱི་ཡེ་ཤེས་ལ་གཞན་ངོ་རྟེན་འབྲེལ་གྱི་རྣམ་པར་སྣང་བ་དང་། རང་ངོར་རང་
བྱུང་གི་རྣམ་པར་ཡོད་པའི་རྟེན་འབྲེལ་གཉིས་སུ་ཡོད་གསུང་བ་འདི་གསུང་རབ་གང་
ནས་བཤད་ཅེས་ཞུས་ན་ཁུངས་ཅིག་གནང་དགོས་པར་འདུག །བོད་དུ་བཅོས་པའི་ཐ་
སྙད་ལ་རྩི་འཇོག་འོང་བ་དཀའ་(༣༢བ)བས་གསུང་རབ་གང་ནས་བཤད་ལགས། དེ་
- 50 -



/P
གསུང་ལན་ཀླུ་སྒྲུབ་དགོངས་རྒྱན། །
ལྟར་ཡང་། ཆོས་རྗེ་ས་པཎ་གྱིས། མིག་མང་རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་
ཡིན། །དེ་བཞིན་ཁུངས་དང་མ་འབྲེལ་བའི། །ཆོས་ལུགས་མང་ཡང་རོ་དང་འདྲ། །ཞེས་
གསུངས་པ་བཞིན། ཐ་སྙད་གསར་པ་འདི་ལ་ཁུངས་ཅིག་གནང་དགོས་པ་འདུག་ལགས། །
ཡང་སྡོམ་གསུམ་རབ་དབྱེ་ལས། ཁ་ཅིག་གྲངས་ཅན་ལུགས་བཞིན་དུ། །ཡོད་པའི་དགེ་
བ་ཞེས་བྱ་བ། །རང་བྱུང་དུ་ནི་གྲུབ་པར་འདོད། །དེ་ལ་བདེ་གཤེགས་སྙིང་པོ་ཟེར། །
གྲངས་ཅན་ལུགས་འདི་མི་འཐད་པས། །ལུང་དང་རིགས་པས་དགག་པར་བྱ། །ཞེས་
རང་ངོར་རང་བྱུང་གི་རྣམ་པར་ཡོད་པའི་གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་ཏུ་བཞེད་པ་འདི་མུ་སྟེགས་གྲངས་ཅན་གྱི་ལུགས་སུ་བཤད་འདུག་པ། འདི་ལའང་།
སྐྱོན་སྤོང་གནང་དགོས་རྒྱུར་འདུག་ལགས། །
གཞན་ཡང་། གཟུང་འཛིན་གཉིས་མེད་ཀྱི་ཡེ་ཤེས་ཆོས་ཅན། ཁྱོད་རང་དབང་དུ་
ཡོད་པར་ཐལ། བདེན་པར་གྲུབ་པའི་ཕྱིར། རྟགས་སོང་། འདོད་ན། དེ་ཆོས་ཅན། ཁྱོད་
རང་དབང་དུ་ཡོད་པ་མ་ཡིན་པར་ཐལ། ཁྱོད་དངོས་པོ་ཡིན་པའི་ཕྱིར། ཁྱབ་སྟེ། འཇིག་
རྟེན་ལས་འདས་པར་བསྟོད་པ་ལས། དངོས་པོ་རང་དབང་ཡོད་མིན་ཞེས། །མཉམ་མེད་
ཁྱོད་ཀྱི་སེང་གེའི་སྒྲ། །ཞེས་གསུངས་པའི་ཕྱིར། གཞན་ཡང་། དེ་ཉིད་ལས། ཀུན་
རྟོག་ཐམས་ཅད་སྤང་བའི་ཕྱིར། །སྟོང་ཉིད་བདུད་རྩི་སྟོན་མཛད་ན། །གང་ཞིག་དེ་ལ་
ཞེན་གྱུར་པ། །དེ་ཉིད་ཁྱོད་ཀྱིས་ཤིན་ཏུ་སྨད། །ཅེས་པ་འདིའི་དོན་ནི། བཅོམ་ལྡན་
འདས་ཀྱིས་བདེན་པར་འཛིན་པའི་ཀུན་རྟོག་ཐམས་ཅད་སྤང་བའི་ཕྱིར་དུ། སྟོང་ཉིད་
ཟབ་མོའི་(༣༣ན)བདུད་རྩི་སྟོན་པར་མཛད་པ་ཡིན་པ་ལ། སྟོང་ཉིད་བདེན་པར་གྲུབ་
བོ། །ཞེས་སྨྲ་བ་ཤིན་ཏུ་སྨད་པའི་གནས་སུ་གསུངས། ཞེས་པ་ལུང་འདིའི་དོན་དུ་བསྙོན་
མེད་དུ་འདུག་པ་ལ། གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་ཏུ་
མཛད་ནས། དེ་བདེན་པར་གྲུབ་བོ་ཞེས་གསུང་བ་འདི་ཇི་ལྟར་རིགས་ལགས། ཆོས་རྗེ་
- 51 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཤཱཀ་མཆོག་པས། འཁོར་ལོ་ཐ་མ་དང་། བསྟོད་ཚོགས་དགོངས་པ་གཅིག་ཏུ་བཞེད་པ་
ཡང་། རིགས་པ་འདི་རྣམས་ལ་ཐུགས་རྟོག་ཡེ་མ་ཞུགས་པ་འདྲ་སྙམ་དུ་ཤར་ལགས།
རྟེན་ཅིང་འབྲེལ་བར་འབྱུང་བ་གང་། །དེ་ཉིད་ཁྱོད་ཀྱིས་སྟོང་པར་བཞེད། །ཅེས་པ་ལ་རྗེ་
ཀརྨ་པའི་ཊིཀྐ་ལྟར་ན་གཟུང་འཛིན་གཉིས་མེད་ཀྱི་ཡེ་ཤེས་རྟེན་འབྲེལ་མིན་པས་སྐྱོན་
མེད་གསུངས་མོད། དེ་ལ་དགག་པ་ཞུས་ཟིན། གཟུང་འཛིན་གཉིས་མེད་ཀྱི་ཡེ་ཤེས་
ཆོས་ཅན། བདེན་པར་མེད་པར་ཐལ། རྟེན་འབྲེལ་ཡིན་པའི་ཕྱིར། ཞེས་པ་འདི་ལ།
ཆོས་རྗེ་ཤཱཀ་མཆོག་དཔོན་སློབ་རྣམས་ལན་ཅི་མཛད་ཐུགས་བསམ་ཐོངས། དེ་བཞིན་
དུ། འཁོར་ལོ་ཐ་མ་དང་། བསྟོད་ཚོགས་དགོངས་པ་གཅིག་ན། སྟོང་ཉིད་བདེན་གྲུབ་
བསྟོད་ཚོགས་ཀྱི་དགོངས་པར་བཞེད་རྒྱུ་ཡིན་ན། ཀུན་རྟོག་ཐམས་ཅད་སྤངས་པའི་
ཕྱིར། །སྟོང་ཉིད་བདུད་རྩི་སྟོན་མཛད་ན། །གང་ཞིག་དེ་ལ་ཞེན་གྱུར་པ། །དེ་ཉིད་ཁྱོད་
ཀྱིས་ཤིན་ཏུ་སྨད། །ཅེས་སྟོང་ཉིད་བདེན་གྲུབ་ཏུ་བཞེད་པ་ལ་ཤིན་ཏུ་སྨད་པའི་གནས་སུ་
གསུངས་འདུག་པ་འདི་ལ་ཆོས་རྗེ་ཤཱཀ་མཆོག་པ་དཔོན་སློབ་རྣམས་ཀྱིས་ལན་ཅི་མཛད་
ཐུགས་བསམ་ཐོངས། །
གཞན་ཡང་། གཟུང་(༣ ༣བ)འཛིན་གཉིས་མེད་ཀྱི་ཡེ་ཤེས་འདི་ཤེས་པ་ཡིན་ནམ་
མིན། མ་ཡིན་ན་དེ་ཡེ་ཤེས་ཀྱང་མ་ཡིན་པར་འགྱུར། གལ་ཏེ་ཡིན་ན། གཟུང་འཛིན་
གཉིས་མེད་ཀྱི་ཡེ་ཤེས་ཆོས་ཅན། ཁྱོད་རང་བཞིན་གྱིས་མེད་པར་ཐལ། ཁྱོད་ཤེས་པ་
ཡིན་པའི་ཕྱིར། ཁྱབ་སྟེ། ཤེས་པ་དང་ཤེས་བྱ་ཐམས་ཅད་རང་བཞིན་གྱིས་མེད་མཚུངས་
ཡིན་པའི་ཕྱིར། མ་གྲུབ་ན། དེར་ཐལ། འཇིག་རྟེན་ལས་འདས་པར་བསྟོད་པ་ལས། མ་
ཤེས་པར་ནི་ཤེས་བྱ་མིན། །དེ་མེད་རྣམ་པར་ཤེས་མེད་པ། །དེ་ཕྱིར་ཤེས་དང་ཤེས་བྱ་
དག །རང་བཞིན་མེད་པར་ཁྱོད་ཉིད་བསྟན། །ཞེས་གསུངས། ཡང་དེ་ཉིད་ལས། རྒྱུ་དང་
རྐྱེན་ལས་བྱུང་བ་རྣམས། །དེ་མེད་པར་ནི་ཡོད་མིན་པས། །གཟུགས་བརྙན་ཉིད་དང་
- 52 -



གསུང་ལན་ཀླུ་སྒྲུབ་དགོངས་རྒྱན། །
མཚུངས་པ་རུ། །གསལ་བར་ཅི་འི་ཕྱིར་མི་འདོད། །འབྱུང་རྣམས་མིག་གཟུང་མ་ཡིན་
ན། །དེ་བྱུང་མིག་གཟུང་ཇི་ལྟར་ཞེས། །གཟུགས་ལ་དེ་སྐད་གསུངས་པ་ན། །ཁྱོད་ཉིད་
གཟུགས་ཀྱི་འཛིན་པ་བཟློག །ཅེས་གསུངས་འདུག་པ། གཟུང་འཛིན་གཉིས་མེད་ཀྱི་ཡེ་
ཤེས་ཆོས་ཅན། ཁྱོད་རང་བཞིན་གྱིས་མེད་པར་ཐལ། ཁྱོད་རང་གི་རྒྱུ་རྐྱེན་ལ་བརྟེན་
ནས་བྱུང་བའི་ཕྱིར། རྟགས་གསལ་ཊིཀྐར་ཞལ་གྱིས་བཞེས། ཁྱབ་པ་བསྟོད་ཚོགས་ཀྱི་
དགོངས་པར་གསལ། ཡང་དེ་ཉིད་ལས། མཚན་ཉིད་མཚོན་བྱ་གཞན་ཉིད་ན། །མཚོན་
བྱ་མཚན་ཉིད་མེད་པར་འགྱུར། །ཐ་དད་མིན་ཡང་དེ་མེད་པར། །ཁྱོད་ཀྱིས་གསལ་པོ་
ཉིད་དུ་བསྟན། །མཚན་ཉིད་མཚོན་བྱ་རྣམ་བྲལ་ཞིང་། །ཚིག་གི་བརྗོད་པ་རྣམ་བྲལ་
བར། །ཁྱོད་ཀྱི་ཡེ་ཤེས་ཅན་ཉིད་ཀྱིས། །འགྲོ་བ་འདི་(༣༤ན)དག་ཞི་བར་མཐོང་། །
ཞེས་གསུངས་པ་འདི་ལས་བརྩམས་ཏེ་ཞུ་ན། སངས་རྒྱས་ཀྱི་ས་ན་ཡེ་ཤེས་མེད་པར་
བཞེད་པ་བསྟོད་ཚོགས་ཀྱི་དགོངས་པ་གཏན་མ་ཡིན་ཏེ། ལུང་འདིས་སངས་རྒྱས་ཀྱི་ས་
ན་ཡེ་ཤེས་ཡོད་པ་གསལ་བར་བསྟན་པའི་ཕྱིར་ཏེ། སངས་རྒྱས་ཀྱི་ཡེ་ཤེས་ཀྱི་སྤྱན་གྱིས་
འགྲོ་བ་གདོད་མ་ནས་ཞི་བར་གཟིགས། ཞེས་གསུངས་འདུག་པ། ཡང་ལུང་དེའི་རྗེས་
དེ་མ་ཐག་ཏུ། དངོས་པོ་ཡོད་པ་ཉིད་མི་སྐྱེ། །མེད་པ་ཡང་མིན་ཡོད་མིན་ལ། །བདག་
ལས་མ་ཡིན་གཞན་ལས་མིན། །ཞེས་དངོས་པོ་མེད་པ་ཡང་མ་ཡིན། ཡོད་པ་ཡང་མ་
ཡིན་ཞེས་གསུངས་འདུག་པ། འདིའི་དོན་གང་ཡིན། དངོས་པོ་ཐ་སྙད་དུ་མེད་པའང་མ་
ཡིན། དོན་དམ་པར་ཡོད་པའང་མ་ཡིན། ཞེས་པའི་དོན་ཡིན་ན་གཟུང་འཛིན་གཉིས་
མེད་ཀྱི་ཡེ་ཤེས་རྟག་དངོས་དང་། དོན་དམ་པར་ཡོད་པར་བཞེད་པ་དང་འགལ། དངོས་
པོ་ཡོད་པའང་མ་ཡིན། མེད་པའང་མ་ཡིན། ཞེས་པའི་དོན་ཡིན་ན། གཟུང་འཛིན་
གཉིས་མེད་ཀྱི་ཡེ་ཤེས་ཡོད་པ་མ་ཡིན་པར་ཐལ། དེ་དངོས་པོ་ཡིན་པ་གང་ཞིག་དངོས་
པོ་ཡོད་པ་མ་ཡིན་པའི་ཕྱིར། དོན་འདི་ནི་རིན་ཆེན་ཕྲེང་བར་གསུངས་པའི་རིགས་པ་
- 53 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡིན་ཏེ། དེ་ཉིད་ལས། འཇིག་རྟེན་གྲངས་ཅན་འུག་ཕྲུག་དང༌། །གོས་མེད་བཅས་ལ་
གལ་ཏེ་ཞིག །ཡོད་མེད་འདས་པ་སྨྲ་ན་དྲིས། །དེ་ཕྱིར་སངས་རྒྱས་རྣམས་ཀྱིས་ནི། །
བསྟན་པ་འཆི་མེད་ཡོད་མེད་ལས། །འདས་པ་ཟབ་མོ་ཞེས་བཤད་པ། །ཆོས་ཀྱི་ཁུང་བ་
ཡིན་ཞེས་བྱ། །ཞེས་གསུངས། དེའི་དོན་ནི་གྲངས་ཅན་འུག་ཕྲུག་པ་སོགས་ཀྱིས་
ཆོས་ཐམས་ཅད་ཡོད་མེད་ཀྱི་མཐའ་(༣༤བ)བཞི་ལས་འདས་པར་སྨྲ་ན། དེའི་དོན་དྲིས་
ཤིག་དང་སྨྲ་རྒྱུ་མི་འོང་ངོ༌། །དེའི་རྒྱུ་མཚན་ཡོད་མཐའ་འགོག་ན། དོན་དམ་པར་ཡོད་པ་
འགོག་དགོས་ཤིང༌། མེད་མཐའ་འགོག་ན་ཐ་སྙད་དུ་མེད་པར་འགོག་དགོས་པས། དེའི་
དོན་འཆད་ཤེས་པ་ལ་ཆོས་ཐམས་ཅད་ཐ་སྙད་དུ་ཡོད་ཅིང་། དོན་དམ་པར་མེད་པའི་
འཇོག་མཚམས་ཤེས་དགོས་ལ། ཕྱི་རོལ་བས་དེ་འདྲ་མི་ཤེས་པའི་ཕྱིར། ཞེས་པའོ། །དེ་
འདྲ་མ་ཡིན་པར་ད་ལྟའི་ཡོད་མིན་མེད་མིན་གྱི་འབྲུ་ཙམ་ལ་དཀའ་རྒྱུ་ཅི་ཡང་མི་འདུག་
ལགས། །
༈ ལྔ་པ་བསྟོད་པ་ལས་འདས་པར་བསྟོད་པའི་དགོངས་པ་མ་ཡིན་པར་བསྟན་པ་
ནི། གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་དང༌། རྟག་དངོས་སུ་བཞེད་ པ་
བསྟོད་ཚོགས་ཀྱི་དགོངས་པ་མ་ཡིན་ཏེ། དེ་ཉིད་ལས། དངོས་པོ་ཐམས་ཅད་གཟུགས་
བརྙན་དང༌། །མཚུངས་པར་ཁྱོད་ཉིད་བཞེད་པ་ལགས། །ལྟ་བ་ཐམས་ཅད་སྤངས་པའི་
ཕྱིར། །མགོན་པོ་ཁྱོད་ཀྱིས་སྟོང་པ་གསུངས། །དེ་ཡང་ཡོངས་སུ་བཏགས་པ་སྟེ། །དངོས་
སུ་མགོན་པོ་ཁྱོད་མི་བཞེད། །ཅེས་གསུངས་པ་འདིས་གཟུང་འཛིན་གཉིས་མེད་ཀྱི་ཡེ་
ཤེས་བདེན་གྲུབ་དང་རྟག་དངོས་སུ་བཞེད་པ་ལེགས་པར་བཀག་པ་ཡིན་ཏེ། དངོས་
པོ་ཐམས་ཅད་གཟུགས་བརྙན་དང་། །མཚུངས་པར་ཁྱོད་ཉིད་བཞེད་པ་ལགས། །ཞེས་
པས་དངོས་པོ་ཐམས་ཅད་གཟུགས་བརྙན་བཞིན་དུ་བདེན་མེད་དུ་བསྟན་པས། དངོས་
པོ་བདེན་གྲུབ་བཞེད་པ་བཀག་ཅིང་། ལྟ་བ་ཐམས་ཅད་སྤངས་པའི་ཕྱིར། །མགོན་པོ་
- 54 -



གསུང་ལན་ཀླུ་སྒྲུབ་དགོངས་རྒྱན། བར་
ཁྱོད་ཀྱིས་སྟོང་པ་གསུངས། །ཞེས་པས་སྟོང་ཉིད་བདེན་གྲུབ་ཏུ་ལྟ་བ་སྤང་བའི་ཕྱིར་དུ།
ཆོས་ཐམས་(༣༥ན)ཅད་བདེན་གྲུབ་ཀྱིས་སྟོང་པའི་སྟོང་པ་གསུངས་ཞེས་བསྟན། སྟོང་
ཉིད་བདེན་སྟོང་ཡིན་པའི་རྒྱུ་མཚན་འཆད་པ་ལ། དེ་ཡང་ཡོངས་སུ་བཏད་པ་སྟེ། །དངོས་
སུ་མགོན་པོ་ཁྱོད་ཀྱིས་བཞེད། །ཅེས་གསུངས། དེའི་དོན་ནི། མགོན་པོ་ཡང་དག་པར་
རྫོགས་པའི་སངས་རྒྱས་ཀྱིས་སྟོང་ཉིད་དེ། དངོས་པོ་སྟེ་བདེན་གྲུབ་དུ་མི་བཞེད་དེ། དེ་
རྟོག་པས་བཏགས་ཙམ་དུ་བཞེད་པའི་ཕྱིར། ཞེས་པའི་དོན་ཡིན་ནོ། །ལུང་འདིས་སྟོང་
ཉིད་རྟོག་པས་བཏགས་ཙམ་དུ་བསྟན་པ་ལ་བསྙོན་དུ་མེད་ལ། རྟོག་པས་བཏགས་ཙམ་
དང་བདེན་གྲུབ་ཀྱི་གཞི་མཐུན་ཁས་ལེན་པ་སངས་རྒྱས་པའི་གྲུབ་མཐའ་ལ་གཏན་མེད་
པས་སྟོང་ཉིད་བདེན་གྲུབ་བསྟོད་ཚོགས་ཀྱི་དགོངས་པ་གཏན་མིན་པར་འདུག་ལགས།
ཡང་བསྟོད་པ་ལས་འདས་པར་བསྟོད་པ་ལས། འདུས་བྱས་གྲུབ་པ་མ་ལགས་ན། །
འདུས་མ་བྱས་ལྟ་ག་ལ་གྲུབ། །སྨྲ་བའི་སེང་གེས་དེ་སྐད་དུ། །ཁྱོད་གསུངས་པ་ནི་སེང་
གེ་ཡིས། །འབིགས་བྱེད་གླང་ཆེན་སྨྲ་རྣམས་ཀྱི། །རྒྱགས་པ་གསལ་བར་གྱུར་པ་བཞིན། །
ཞེས་འདུས་བྱས་དང་འདུས་མ་བྱས་ཀྱི་ཆོས་གང་ཡང་བདེན་པར་གྲུབ་པ་མེད་དོ། །ཞེས་
པའི་སེང་གེའི་སྒྲ་ཆེན་པོ་སངས་རྒྱས་ཀྱིས་བསྒྲགས་པས། དངོས་པོ་བདེན་གྲུབ་ཁས་
ལེན་པའི་དངོས་སྨྲ་བའི་གླང་ཆེན་རྣམས་སྐྲག་པར་བྱས་སོ། །ཞེས་པ་འདིས། འདུས་མ་
བྱས་བདེན་གྲུབ་བསལ་བར་བཀག་འདུག་པས། གཟུང་འཛིན་གཉིས་མེད་ཀྱི་ཡེ་ཤེས་
འདུས་མ་བྱས་དང་བདེན་གྲུབ་དུ་བཞེད་པ་མི་འཐད་པར་གོ་ལགས། ། །
༈ དྲུག་པ་སེམས་ཀྱི་རྡོ་རྗེ་ལ་བསྟོད་པའི་དགོངས་པ་མ་ཡིན་པའི་རྒྱུ་མཚན་(༣༥བ)
བཤད་པ་ནི། དེ་ཉིད་ལས། གང་གི་སེམས་བྱུང་དྲ་བ་ནི། །སེམས་ཉིད་ཀྱིས་ནི་བསལ་
མཛད་དེ། །སེམས་ཀྱི་རྨོངས་པ་སེལ་བ་ཡི། །རང་སེམས་དེ་ལ་ཕྱག་འཚལ་ལོ། །ཞེས་
གསུངས་པ་འདི་ལ་ཐོག་མར་རང་ལུགས་ཀྱི་འབྲུ་སྣོན་བྱས་ན། སེམས་ཅན་རྣམས་ཀྱི་
- 55 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སེམས་ལ་བརྟེན་ནས་བྱུང་བའི་འཁྲུལ་སྣངགི་དྲ་བ་མ་ལུས་པ་བསལ་ཏེ། སེམས་ཀྱི་
རྨོངས་པ་སེལ་བའི་དོན་དམ་པ་བྱང་ཆུབ་ཀྱི་སེམས་ཞེས་བྱ་བ་རང་རྒྱུད་ལ་འབྱུང་བའི་
དོན་དམ་པ་བྱང་ཆུབ་ཀྱི་སེམས་དེ་ལ་ཕྱག་འཚལ་ལོ། །ཞེས་པ་ལུང་འདིའི་དོན་ཡིན་ཏེ།
དེ་བས་ཀུན་གྱིས་འབད་པ་ཡི། །བྱང་ཆུབ་སེམས་ལ་ཕྱག་འཚལ་ལོ། །ཞེས་གསུངས་
པའི་ཕྱིར། དོན་དམ་པ་བྱང་ཆུབ་ཀྱི་སེམས་དེ་ལ་སེམས་ཀྱི་རྡོ་རྗེ་ཞེས་ཀྱང་བྱ་སྟེ། རྡོ་
རྗེའི་དོན་མི་ཕྱེད་པ་ཞེས་པ་ཡིན་ལ། དེ་སྟོང་ཉིད་ལ་གཉིས་སྣང་ནུབ་པས་སྟོང་ཉིད་
ལས་མི་ཕྱེད་པས་དེ་ལྟར་བརྗོད་པའི་ཕྱིར། དེ་ལྟར་ཡང། སེམས་ཀྱི་རྡོ་རྗེ་བསྒོམ་པའི་
ཕྱིར། །དེ་ནི་བྱང་ཆུབ་མཆོག་ཅེས་བྱ། །ཞེས་གསུངས། དེ་ནི་བྱང་ཆུབ་མཆོག་ཅེས་བྱ། །
ཞེས་པའི་དོན་གང་ཡིན། གོང་དུ། སེམས་ཐོབ་པ་ནི་བྱང་ཆུབ་སྟེ། །ཞེས་བཤད་པའི་དོན་
ཡང་གང་ཡིན་ཞེ་ན། དོན་དམ་བྱང་ཆུབ་ཀྱི་སེམས་ཐོབ་པའི་ཚེ། གནས་སྐབས་ཀྱི་བྱང་
ཆུབ་ཆེན་པོ་ཐོབ་ཅེས་པའི་དོན་ཡིན། རྡོ་རྗེའི་དོན་ཡང་གསང་སྔགས་ཀྱི་དཀྱིལ་ཆོག་
མང་པོར། དོན་དམ་པ་བྱང་ཆུབ་ཀྱི་སེམས་སྙིང་གར་རྡོ་ རྗེ་རྩེ་ལྔ་པའི་རྣམ་པར་གྱུར།
ཞེས་སོགས་དང་འབྲེལ་ལོ། །དེས་ན་སེམས་ཀྱི་རྡོ་རྗེ་ལ་བསྟོད་པ་འདིས། དྲི་བཅས་ཀྱི་
སེམས་གསལ་རིག་རང་བཞིན་གནས་རིགས་སུ་བསྟན་ཞེས་ཁ་ཅིག་ཟེར་བ་དང་། གཟུང་
འཛིན་(༣༦ན)གཉིས་མེད་ཀྱི་ཡེ་ཤེས་བདེ་གཤེགས་སྙིང་པོར་བསྟན། ཞེས་གསུངས་པ་
རྣམས་ལུང་འདི་རྣམས་ཀྱི་དོན་དུ་བཞེད་པ་ལ་འབྲེལ་ཡོད་པར་མ་གོ་ལགས། དེས་ན་
བསྟོད་པ་འདི་གཙོ་བོར་འབྲས་དུས་ཀྱི་དོན་དམ་སེམས་བསྐྱེད་ལ་བསྟོད་པ་ཡིན་ཏེ།
བསྟོད་པ་གོང་མ་རྣམས་སངས་རྒྱས་ཀྱི་ཡོན་ཏན་ལ་བསྟོད་པ་དང་རྒྱུ་མཚན་མཚུངས་
པའི་ཕྱིར། སངས་རྒྱས་ཀྱི་ས་ན་སེམས་མེད་པ་བཞེད་པ་ཡང་མི་འཐད་དེ། ལུང་འདི་
རྣམས་ཀྱིས་སངས་རྒྱས་ཀྱི་ཐུགས་རྒྱུད་ཀྱི་སེམས་ཀྱི་རྡོ་རྗེ་ལ་བསྟོད་པ་ཡིན་ལ། དེ་ལྟར་
བསྟོད་པའི་ཚེ། རང་སེམས་དེ་ལ་ཕྱག་འཚལ་ལོ། །ཞེས་སེམས་མཚན་ཉིད་པ་ཅིག་ལ་
- 56 -



7
གསུང་ལན་ཀླུ་སྒྲུབ་དགོངས་རྒྱན།
བསྟོད་པར་བཤད་པའི་ཕྱིར། སངས་རྒྱས་ཀྱི་ས་ན་སེམས་མེད་པར་བཞེད་པ་ལྟར་ན།
སེམས་ཀྱི་རྡོ་རྗེ་ལ་བསྟོད་པའི་གཞུང་དང་འགལ་བར་འགྱུར་ཏེ། སེམས་ཀྱི་རྡོ་རྗེ་ལ་
བསྟོད་པ་ལས། རྣམ་པར་རྟོག་པ་སྤངས་པའི་སེམས། །ཞེས་རྟོག་པ་སྤངས་པའི་སེམས་
ཡོད་པར་བཤད་ལ། དེ་ཡང་སངས་རྒྱས་ཀྱི་ས་མ་གཏོགས་གཞན་དུ་མི་འབྱུང་བའི་ཕྱིར།
དེ་ལྟར་ཡང་། དེ་ཉིད་ལས། རྣམ་རྟོག་མེད་པར་ཐར་པ་ཡིན། །ཞེས་བཤད་དོ། །
༈ བདུན་པ་བསྟོད་ཚོགས་ལྷག་མ་རྣམས་ཀྱི་དགོངས་པ་མ་ཡིན་པའི་ཚུལ་བཤད་
པ་ནི། གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་དང༌། དེ་ཉིད་
བདེན་པར་གྲུབ་པ་བསྟོད་ཚོགས་ཀྱི་དགོངས་པར་བཞེད་པ་མི་འཐད་དེ། དོན་དམ་པར་
བསྟོད་པ་ཞེས་བྱ་བའི་བསྟོད་ཚོགས་ལས། ཆོས་རྣམས་ཐམས་ཅད་སྟོང་པ་ལ། །གང་ལ་
བསྟོད་ཅིང་གང་གིས་བསྟོད། །ཅེས་དོན་དམ་པར་བསྟོད་པའི་ཡུལ་(༣༦བ)མེད་ཅིང་།
བསྟོད་པ་པོ་ལ་སོགས་པ་ཡང་མེད་པར་བཤད་ལ། དོན་དམ་པར་བསྟོད་པའི་ཡུལ་མེད་
ན་དོན་དམ་པར་སངས་རྒྱས་མེད་དགོས་ལ། དེ་ལྟར་ན་སངས་རྒྱས་ཀྱི་ཐུགས་རྒྱུད་ཀྱི་
གཟུང་འཛིན་གཉིས་མེད་ཀྱི་ཡེ་ཤེས་དོན་དམ་པར་མེད་དགོས། སངས་རྒྱས་ཀྱི་ས་ན་
གཟུང་འཛིན་གཉིས་མེད་ཀྱི་ཡེ་ཤེས་མེད་ན། སངས་རྒྱས་ཀྱི་ས་ན་ཆོས་ཉིད་མེད་དགོས་
ལ། དེ་ལྟར་ནི་ག་ལ་བཞེད། དེ་བཞིན་དུ། སྐྱེ་བ་མེད་ཅིང་གནས་མེད་ལ། །འཇིག་རྟེན་
དཔེ་ལས་ཤིན་ཏུ་འདས། །ངག་གི་བརྗོད་པའི་སྤྱོད་ཡུལ་མིན། །མགོན་ཁྱོད་ཇི་ལྟར་
བསྟོད་པར་བགྱི། །ཞེས་དོན་དམ་པར་བསྟོད་པའི་ཡུལ་མེད་པར་བསྟན་ནས། དེ་ལྟ་ན་
ཡང་བདག་འདྲ་བས། །དེ་བཞིན་ཉིད་དོན་སྤྱོད་ཡུལ་གྱི། །འཇིག་རྟེན་རྟག་པ་ལ་གནས་
ནས། །གུས་པ་ཆེན་པོས་བསྟོད་པར་བགྱི། །ཞེས་དོན་དམ་པར་བསྟོད་པའི་ཡུལ་མེད་
ཀྱང་། །ཀུན་རྫོབ་ཏུ་གུས་པ་ཆེན་པོས་བསྟོད། །ཅེས་སོགས་རྒྱ་ཆེར་གསུངས་འདུག་ལ།
བླ་ན་མེད་པའི་བསྟོད་པ་ལས་ཀྱང་། གང་གི་ཚུ་རོལ་ཕ་རོལ་སྤངས། །ཤེས་བྱའི་རང་གི་
- 57 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ངོ་བོ་མཆོག །ཡེ་ཤེས་རྫུ་འཕྲུལ་སྟོབས་ཀྱིས་བསལ། །བླ་ན་མེད་དེ་ཕྱག་འཚལ་ལོ། །
ཞེས་ཤེས་བྱ་རང་གི་ངོ་བོས་གྲུབ་པ། ཡེ་ཤེས་ཀྱི་རྫུ་འཕྲུལ་གྱི་སྟོབས་ཀྱིས་བསལ་ཞེས།
སངས་རྒྱས་ཀྱི་ཡེ་ཤེས་ཀྱིས་རྟག་ཆད་ཀྱི་མཐའ་གཉིས་སྤངས་ནས་ཤེས་བྱ་རང་གི་ངོ་བོ་
གྲུབ་པ་སངས་རྒྱས་ཀྱི་ཡེ་ཤེས་ཀྱི་སྟོབས་ཀྱིས་བསལ་བར་གསུངས་པ་དང་། ཡང་། གང་
ཞིག་གཅིག་པུ་ཡེ་ཤེས་གསལ། །མ་ལུས་ཤེས་བྱ་ཡོངས་སུ་དཔྱོད། །ཅེས་སངས་རྒྱས་
ཀྱི་ཡེ་ཤེས་ཀྱི་སྟོང་ཉིད་ལ་མཉམ་པར་བཞག་བཞིན་པའི་ངང་ནས། ཀུན་རྫོབ་(༣༧ན)
དང་དོན་དམ་པའི་ཤེས་བྱ་མ་ལུས་པ་གསལ་བར་གཟིགས་པར་བཤད་ན། སངས་རྒྱས་
ལ་ཡེ་ཤེས་མེད་པ་ཇི་ལྟར་འཐད། ཀུན་རྫོབ་བདེན་པ་གཞི་མ་གྲུབ་པ་ཇི་ལྟར་འཐད།
དོན་དམ་བདེན་པ་བློའི་ཡུལ་མ་ཡིན་པ་ཇི་ལྟར་འཐད་སྙམ་པ་ཡིན་ལགས། དེས་ན་
བསྟོད་ཚོགས་ཀྱི་གཞུང་རྣམས་ཀྱིས་སངས་རྒྱས་ལ་བསྟོད་པའི་ཚེ། ཆོས་ཐམས་ཅད་ངོ་
བོ་ཉིད་ཀྱིས་མ་གྲུབ་པར་གསུངས་པའི་སྒོ་ནས་བསྟོད་པ་གཙོ་བོར་འདུག་ཅིང་། གཟུང་
འཛིན་གཉིས་མེད་ཀྱི་ཡེ་ཤེས་བདེན་གྲུབ་ཏུ་སྟོན་པའི་ཚིག་གཅིག་ཀྱང་མི་འདུག་པ་ཇི་
ལྟར་ལགས། ཡང་སྐུ་གསུམ་ལ་བསྟོད་པར། སངས་རྒྱས་ཀྱི་ཆོས་སྐུ་ལ་བསྟོད་པའི་ཚེ།
གང་ཞིག་གཅིག་མིན་དུ་མ་མ་ཡིན་པ་དག་དང་གཞན་ཕན་ཚུན་ཚོགས་ཆེན་པོའི་གཞིར་
གྱུར་པ། །དངོས་མེད་ཉིད་མིན་དངོས་མིན་མཁའ་ལྟར་རོ་མཉམ་རྣམ་པར་རྟོག་པར་
དཀའ་བའི་རང་བཞིན་ཅན། །ཐུབ་པ་རྣམས་ཀྱིས་ཆོས་སྐུ་མ་གོས་རྣམ་པར་མི་འགྱུར་
ཞིང་ཁྱབ་མི་མཉམ་དང་མཉམ་ཞིང་། །སྤྲོས་མེད་སོ་སོ་རང་གིས་རིག་བྱ་དོན་ཆེན་དཔེ་
མེད་དེ་ལ་འདིར་བདག་ཕྱག་འཚལ། །ཞེས་སངས་རྒྱས་ཀྱི་ཡེ་ཤེས་དེ་དངོས་མེད་ཀྱང་
མ་ཡིན། དངོས་པོ་ཡང་མ་ཡིན་པར་གསུངས་པའི་དོན་གང་ལགས། སངས་རྒྱས་ཀྱི་ཡེ་
ཤེས་དོན་དམ་པར་དངོས་པོ་དང་དངོས་མེད་གང་ཡང་མ་ཡིན་ཞེས་པའི་དོན་ཡིན་
ལགས་སམ། ཐ་སྙད་དུ་མེད་པ་ཡང་མ་ཡིན། དོན་དམ་པར་ཡོད་པའང་མ་ཡིན། ཞེས་
- 58 -



གསུང་ལན་ཀླུ་སྒྲུབ་དགོངས་རྒྱན། །
པའི་དོན་གང་ཡིན་ཞེས་ཞུའོ། །འབྲུ་དེ་རྣམས་མ་གཏོགས་གཞན་ནི་གནང་དཀའ་བ་
འདུག །དེ་རྣམས་གང་གནང་ཡང་གཟུང་འཛིན་གཉིས་མེད་ཀྱི་ཡེ་ཤེས་རྟག་ (༣༧བ)
དངོས་དང་། བདེན་གྲུབ་ཀྱི་བཞེད་པ་དང་འགལ་བ་འདུག་ཅིང་། འབྲུ་གཞན་གནང་རྒྱུ་
འདུག་ན་ཇི་ལྟར་གནང་ལགས། དེ་རྣམས་ནི་བསྟོད་ཚོགས་སྐོར་ལས་བརྩམས་པའི་
དོགས་པ་ཕུལ་བའོ། །
༈ ད་ནི་འགྲེལ་པ་དོན་གསལ་གྱི་ལུགས་ལ་གཟུང་འཛིན་གཉིས་མེད་ཀྱི་ཡེ་ཤེས་
བདེན་གྲུབ་ཏུ་ཞལ་གྱིས་བཞེས་པ་ཡང་བློ་ཡུལ་དུ་ཡེ་མ་ཤོང་སྟེ། འགྲེལ་པ་དོན་གསལ་
གྱི་ལུགས་ལ་སྟོང་ཉིད་བདེན་གྲུབ་བཞེད་པ་མི་འཐད་པར་ཐལ། འགྲེལ་པ་དོན་གསལ་
འདིར། སྟོང་པ་ཉིད་རང་གི་ངོ་བོ་བདེན་གྲུབ་ཀྱིས་སྟོང་པ་དེ་སྟོང་པ་ཉིད་སྟོང་པ་ཉིད་དུ་
བཞེད་པའི་ཕྱིར། འགྲེལ་པ་དོན་གསལ་ལས་འདིར་སྨྲས་པ། ནང་དང་ཕྱི་རོལ་རྣམས་
དང་ནི། །གཉིས་དང་སྟོང་པའི་དངོས་པོ་དང་། །ཕྱོགས་དང་མྱ་ངན་འདས་ལམ་དང་། །
རྐྱེན་ལས་སྐྱེས་དང་ཅིག་ཤོས་དང༌། །མཐའ་འདས་ཐོག་མ་དོར་བ་མེད། །རང་བཞིན་
དང་ནི་ཆོས་ཀུན་དང༌། །ཆོས་སྐྱེ་ལ་སོགས་འདས་སོགས་དང་། །ལྡན་དང་ཅིག་ཤོས་ངོ་
བོ་དང༌། མཁའ་དང་སྟོང་པ་ཞེས་བྱ་དང་། །ཆོས་ཀྱི་གཞན་གྱི་ངོ་བོ་ཉིད། །རང་རང་ངོ་
བོས་སྟོང་པའི་ཕྱིར། །སྟོང་པ་ཉིད་ནི་ཉི་ཤུ་འདོད། །ཅེས་གསུངས་པའི་ཕྱིར། ཆོས་ཀྱི་
གཞན་གྱི་ངོ་བོ་ཉིད། །ཅེས་པས་གཞན་སྟོང་བསྟན་ཞེས་གསུངས་པ་ལ་གོང་དུ་དགག་པ་
ཞུས་ཟིན། དེ་བཞིན་དུ། འགྲེལ་པ་འདིའི་ལུགས་ལ་སྟོང་ཉིད་བདེན་གྲུབ་ཞལ་གྱིས་
བཞེས་པ་གནས་མེད་ཅིང་། སྐབས་མེད་དེ་གཟུང་འཛིན་གཉིས་མེད་ཀྱི་ཡེ་ཤེས་ཆོས་
ཅན། ཁྱོད་ལ་བདེན་པར་གྲུབ་པའི་ངོ་བོ་ཅུང་ཟད་ཀྱང་མེད་པར་ཐལ། ཁྱོད་རྟེན་འབྲེལ་
ཡིན་པའི་ཕྱིར། དེ་སྐད་དུ་ཡང་། རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། སྒྱུ་མ་
བཞིན་དུ་ངོ་བོ་ཉིད་མེད་པ་སྟེ། (༣༨ན)ཞེས་གསུངས་པའི་ཕྱིར། འདི་ལ་འབྲུ་ཟུར་པ་
- 59 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཅིག་གནང་ཡང་ཀྱོག་བཤད་མ་གཏོགས་ཡིད་ཆེས་པའི་བཤད་པ་དཀའ་བར་འདུག་
ལགས། འདིའི་ལན་ལ། འདི་སྐད་ཅེས་གསུངས་སྣང་སྟེ། སྤྱན་རས་གཟིགས་བདུན་
པའི་ཞལ་སྔ་ནས་ནི། རྣལ་འབྱོར་གྱི་ས་གསུམ་པ་འཆད་པའི་སྐབས་སུ། རྣམ་པར་རིག་
པ་ཙམ་དེ་ཡང་བསལ་ཏེ། ཞེས་པས་གཉིས་མེད་ཀྱི་རྣམ་ཤེས་ཡང་དག་ཏུ་ཡོད་པ་ཤུགས་
ཀྱིས་བསལ་དགོས་པར་བསྟན་ནས། ས་བཞི་པ་འཆད་པའི་སྐབས་སུ། དེ་བསལ་
དགོས་པ་གཞིར་བཞག་མཛད་ནས་འདིར་མ་སྨོས་ལ། གཉིས་མེད་ཀྱི་ཡེ་ཤེས་ཡང་དག་
པར་ཡོད་པ་གྲུབ་དོན་དུ་གཞིར་བཞག་ཀྱང་
། གཉིས་མེད་ཀྱི་ཡེ་ཤེས་ལ་གཞན་ངོ་རྟེན་
འབྲེལ་གྱི་རྣམ་པར་སྣང་བ་དང་། རང་ངོ་རང་བྱུང་གི་ངོ་བོར་ཡོད་པ་གཉིས་ལས། དང་
པོ་རྟེན་འབྲེལ་གྱི་རྣམ་པར་སྣང་བ་དེ་ཡང་ཡང་དག་པར་ཡོད་པ་མ་ཡིན་གྱི། འཁྲུལ་པ་
སེལ་བར་མཛད་པ་ཡིན་ནོ། །ཞེས་འཆད་དོ། །ཞེས་སྐྱོན་སྤོང་གནང་འདུག་པ། འདིས་
ཀྱང་སྐྱོན་སྤོང་མི་ནུས་ཏེ། སྐྱོན་སྤོང་དེའི་དོན་ནི། གཞན་ངོ་རྟེན་འབྲེལ་གྱི་རྣམ་པར་སྣང་
བའི་གཉིས་མེད་ཀྱི་ཡེ་ཤེས་དེ་ཡང་དག་པར་མེད་ཅིང་། རང་ངོ་རང་བྱུང་གི་ངོ་བོར་ཡོད་
པའི་གཉིས་མེད་ཀྱི་ཡེ་ཤེས་དེ་ཡང་དག་པར་ཡོད་ཀྱང་། དེ་རྟེན་འབྲེལ་མ་ཡིན་པས་
སྐྱོན་མེད་གསུང་བར་འདུག་ཅིང་གཉིད་མེད་ཀྱི་ཡེ་ཤེས་བདེན་པར་གྲུབ་པ་འདི་ནི་བར་
དུ་བདག་ཟློག་པའི་སྐབས་སུ་དབུ་མ་རིགས་ཚོགས་སོགས་སུ་མ་བཤད་ཀྱང་། ཀླུ་སྒྲུབ་
ཀྱིས་བསྟོད་ཚོགས་སུ་གསལ་བར་གསུངས་ཤིང་། འཕགས་པ་ལྷས་རྣལ་འབྱོར་སྤྱོད་པ་
བཞི་བརྒྱ་པ་སོགས་སུ་གསུངས་ལ། (༣༨བ)ཐོགས་མེད་སྐུ་མཆེད་དང་སློབ་དཔོན་སེང་
གེ་བཟང་པོའི་ཡང་དགོངས་པ་མཐར་ཐུག་པ་ཡིན་ནོ་ཞེས་གསུངས་འདུག་པ། འདི་ལྟར་
འབུལ་སྟེ། གཞན་མིན་པའི་དེ་བཞིན་ཉིད་ཅེས་པའི་མིང་ཅན་གཟུང་འཛིན་གཉིས་མེད་
ཀྱི་ཡེ་ཤེས་དེ་རྟེན་འབྲེལ་ཡིན་པར་ཐལ། བསམ་གྱིས་མི་ཁྱབ་པར་བསྟོད་པ་ལས། ཡོད་
མིན་མེད་མིན་གང་ལགས་པ། །གང་ཡང་གཅིག་མིན་དུ་མ་མིན། །གཉིས་ཀ་མ་ཡིན་ཅི་
60 -



གསུང་ལན་ཀླུ་སྒྲུབ་དགོངས་རྒྱན། །
ཡང་མིན། །གཞི་མེད་པ་དང་མི་གསལ་དང༌། །བསམ་མི་ཁྱབ་དང་དཔེ་མེད་
དང་། །གང་ཡང་མི་སྐྱེ་མི་འཇིགས་དང་། །ཆད་པ་མེད་པ་རྟག་མེད་པ། །དེ་ནི་ནམ་
མཁའ་འདྲ་བ་ལགས། །ཡི་གེ་ཡེ་ཤེས་སྤྱོད་ཡུལ་མེད། །དེ་ནི་རྟེན་ཅིང་འབྲེལ་བར་
འབྱུང་། །དེ་ཉིད་སྟོང་པ་ཁྱོད་བཞེད་ལགས། །ཞེས་སྤྲོས་པ་ཐམས་ཅད་དང་བྲལ་བའི་
གནས་ལུགས་མཐར་ཐུག་པ་དེ་རྟེན་འབྲེལ་དུ་གསུངས་ཤིང་། གཟུང་འཛིན་གཉིས་མེད་
ཡེ་ཤེས་གནས་ལུགས་མཐར་ཐུག་ཡིན་པ་བསྟོད་ཚོགས་ཀྱི་དགོངས་པར་བཞེད་རིགས་པའི་
ཕྱིར། དེ་བཞིན་དུ། རྩ་བ་ཤེས་རབ་ལས་ཀྱང་། གང་ཕྱིར་རྟེན་འབྱུང་མ་ཡིན་པའི། །
ཆོས་འགའ་ཡོད་པ་མ་ཡིན་པ། །དེ་ཕྱིར་སྟོང་པ་མ་ཡིན་པའི། །ཆོས་འགའ་ཡོད་པ་མ་ཡིན་
ནོ། །ཞེས་གསུངས། ཡང་རྗེ་ཀརྨ་པའི་ཊཱིཀྐ་ཆེན་མོའི་ཤོག་བུ་ཉིས་བརྒྱ་གྱ་ལྔ་པ་ལས། འདི་
ལྟར་འབྱུང་སྟེ། དབུ་མ་ཆེན་མོ་སྨྲ་བ་རྣམས་ཀྱིས་རྟེན་འབྲེལ་ལས་འདས་པའི་གཉིས་མེད་
ཀྱི་ཡེ་ཤེས་དེ་དོན་དམ་པའི་དངོས་པོར་ཡོད་དེ་ཡུལ་གྱི་གནས་ཚུལ་ལ་ཞུགས་པའི་ཕྱིར་
དང༌། དེ་དངོས་པོར་སྨྲ་བའི་སྐྱོན་དུ་མི་འགྱུར་ཏེ། དེ་དངོས་པོ་ཡིན་པའི་ཕྱིར། དེ་དངོས་པོ་
ཡིན་ཏེ། བཅོམ་ལྡན་འདས་ཀྱི་ངེས་དོན་གྱི་མདོ་རྒྱུད་དུ་དངོས་པོར་བཤད་པའི་ཕྱིར་(༣༩ན)
དང༌། དབུ་མ་ཆེན་མོ་འདིའི་གོང་ན་གྲུབ་པའི་མཐའ་མེད་པས། དེ་དངོས་པོ་ཡིན་པ་འགོག་
བྱེད་ཀྱི་རིགས་པ་མ་བཤད་པའི་ཕྱིར། འོ་ན་དེ་དངོས་པོ་ཡིན་ན་དོན་བྱེད་ནུས་དགོས་ལ།
དེ་ལྟར་གྱི་ཚེ། ཁྱོད་འདོད་པའི་ཡེ་ཤེས་དེ་རྟག་པར་བཤད་པ་དང་འགལ་སྙམ་ན་མི་
འགལ་ཏེ། དེས་དོན་བྱེད་ནུས་པར་ཐལ། རང་དུས་སུ་ཡོད་པའི་དོན་བྱེད་ནུས་པ་གང་
ཞིག །རང་དུས་སུ་ཡོད་ན་རྟག་པ་ཡིན་པར་གྲུབ་པ་རིགས་པའི་གཞུང་ལས་བཤད་པའི་
ཕྱིར། ཞེས་ གསུངས་ཤིང་། ཤོག་བུ་ཉིས་བརྒྱ་དོན་གསུམ་ པ་ ལས། གློ་བུར་གྱི་དྲི་མ་
སོགས་དངོས་པོ་ཐམས་ཅད་ནི་འདུས་བྱས་སླུ་བའི་ཆོས་ཅན་དང་། གང་སླུ་བ་ལ་རྫུན་
པས་ཁྱབ་པ་ཡིན་ཏེ། དབུ་མ་རྩ་བ་ལས། གལ་ཏེ་མྱ་ངན་འདས་དངོས་ན། །
- 61 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མྱ་ངན་འདས་པ་འདུས་བྱས་འགྱུར། །དངོས་པོ་འདུས་བྱས་མ་ཡིན་པ། །འགའ་ཡང་
གང་ནའང་ཡོད་མ་ཡིན། །ཞེས་རྩ་བ་ཤེས་རབ་ཤེས་བྱེད་དུ་འདྲེན་པ་གནང་འདུག་པ་
ནང་འགལ་བར་དོགས་ཏེ། གཟུང་འཛིན་གཉིས་མེད་ཀྱི་ཡེ་ཤེས་ཆོས་ཅན། འདུས་བྱས་
ཡིན་པར་ཐལ། དངོས་པོ་ཡིན་པའི་ཕྱིར། རྟགས་ནི་གཟུང་འཛིན་གཉིས་མེད་ཀྱི་ཡེ་ཤེས་
རྟག་དངོས་སུ་ཞལ་གྱིས་བཞེས་པའི་སྟེང་དུ་སོང་། འདོད་ལན་གནང་ན། གཟུང་འཛིན་
གཉིས་མེད་ཀྱི་ཡེ་ཤེས་ཆོས་ཅན། མི་རྟག་པ་ཡིན་པར་ཐལ། འདུས་བྱས་ཡིན་པའི་ཕྱིར། །
མ་ཁྱབ་ན། བཅོམ་ལྡན་འདས་ཀྱིས་འདུས་བྱས་ཐམས་ཅད་མི་རྟག །ཟག་བཅས་ཐམས་
ཅད་སྡུག་བསྔལ། ཆོས་ཐམས་ཅད་སྟོང་ཞིང་བདག་མེད། མྱ་ངན་ལས་འདས་པ་ནི་ཞི་
ཞིང་བདེ། ཞེས་གསུང་རབ་ (༣༩བ)ཐམས་ཅད་ལྟ་བ་བཀའ་རྟགས་ཀྱི་ཕྱག་རྒྱ་བཞིས་
རྒྱས་བཏབ་སྟེ་གསུངས་པ་མི་འཐད་པར་ཐལ་ལོ། །བྱེ་བྲག་ཏུ་སྨྲ་བས་རྟག་དངོས་ཁས་
བླངས་ཀྱང་། འདུས་བྱས་རྟག་པར་ཁས་མ་བླངས་པར་འདུག །གལ་ཏེ་རྩ་ཤེ་ལས་དེ་
ལྟར་གསུངས་པ་གློ་བུར་གྱི་དྲི་མ་ལ་སོགས་པ་དངོས་པོའི་དབང་དུ་བྱས་པ་ཡིན་ནོ། །
ཞེས་གསུངས་ན། རྩ་བ་ཤེས་རབ་ཀྱི་ལུགས་ལ་གཟུང་འཛིན་གཉིས་མེད་ཀྱི་ཡེ་ཤེས་
གནས་ལུགས་མཐར་ཐུག་དང༌། རྟག་དངོས་སུ་བཞེད་དགོས་པས་རིགས་ཚོགས་ཀྱི་
ལུགས་ལ་སྟོང་ཉིད་ཡིན་ན་མེད་དགག་ཡིན་དགོས་པ་དང༌། རིགས་ཚོགས་སུ་གཞན་
སྟོང་མ་བསྟན་པར་བཞེད་པ་འགལ་ལོ། །
ཡང་གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་དང་། བདེན་
གྲུབ་དང་། རྟག་དངོས་ཡིན་ཡང་དེ་འདུས་མ་བྱས་སུ་བཞེད་པས་སྐྱོན་མེད་དོ། །ཞེས་
གསུང་ན། གཟུང་འཛིན་གཉིས་མེད་ཀྱི་ཡེ་ཤེས་ཆོས་ཅན། བདེན་པར་མ་གྲུབ་པར་ཐལ།
འདུས་མ་བྱས་ཡིན་པའི་ཕྱིར། མ་ཁྱབ་ན། དེ་ལ་ཁྱབ་པ་ཡོད་པར་ཐལ། རྩ་བ་ཤེས་
རབ་ལས། འདུས་བྱས་རབ་ཏུ་མ་གྲུབ་པས། །འདུས་མ་བྱས་ནི་ཇི་ལྟར་གྲུབ། །ཅེས་
- 62 -



གསུང་ལན་ཀླུ་སྒྲུབ་དགོངས་རྒྱན།
འདུས་བྱས་བདེན་གྲུབ་རིགས་པས་ཁེགས་པ་དང་། དེ་ཁེགས་པས་འདུས་མ་བྱས་
བདེན་གྲུབ་ཞར་ལ་ཁེགས་པ་གསུངས་པ་དང་འགལ། གལ་ཏེ་རིགས་ཚོགས་ཀྱི་གཞུང་
ཁས་མི་ལེན་ པས། སྐྱོན་མེད་དོ། །ཞེས་གསུང་ན། འོ་ན། བསྟོད་ཚོགས་ལས། འདུས་
བྱས་གྲུབ་པ་མ་ལགས་ན། །འདུས་མ་བྱས་ལྟ་ག་ལ་གྲུབ། །སྨྲ་བའི་སེང་གེས་དེ་སྐད་
དུ། །ཁྱོད་གསུངས་པ་ནི་སེང་གེ་ཡིས། །འབིགས་བྱེད་གླང་ཆེན་སྨྲ་རྣམས་ཀྱི། །རྒྱགས་
པ་སེལ་བར་གྱུར་པ་བཞིན། །ཞེས་བསྟོད་པ་ལས་འདས་པར་བསྟོད་པ་ཞེས་པའི་བསྟོད་
ཚོགས་ཀྱི་(༤ བན)བསྟན་བཅོས་སུ་གསུངས་འདུག་པ་ཇི་ལྟར་ལགས། གཞན་ཡང་། རྣལ་
འབྱོར་གྱི་ས་གཉིས་པའི་སྐབས་སུ། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་
དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས་ཞེས་པའི་གཉིས་སུ་མེད་
པའི་ཡེ་ཤེས་དེ་རང་ངོ་རང་བྱུང་གི་རྣམ་པར་ཡོད་པའི་གཟུང་འཛིན་གཉིས་མེད་ཀྱི་ཡེ་
ཤེས་དེ་ལ་མཛད་དམ། གཞན་ངོ་རྟེན་འབྲེལ་གྱི་རྣམ་པར་སྣང་བའི་གཟུང་འཛིན་གཉིས་
མེད་ཡེ་ཤེས་དེ་ལ་མཛད། དང་པོ་ལྟར་ན། རང་ངོ་རང་བྱུང་གི་རྣམ་པར་ཡོད་པའི་གཟུང་
འཛིན་གཉིས་མེད་ཀྱི་ཡེ་ཤེས་དེ་ཆོས་ཅན། དེ་ཡང་རྟེན་ཅིང་འབྲེལ་བར་འབྱུང་བ་ཡིན་
པའི་ ཕྱིར། སྒྲ་མ་བཞིན་དུ་ངོ་བོ་ཉིད་མེད་པ་སྟེ་ཞེས་པ་ཁྱོད་བདེན་མེད་དུ་བསྟན་
པར་ཐལ། ཁྱོད་གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་
བོ་ཡིན་ནོ་སྙམ་དུ་ངེས་པར་བྱས་ནས། ཞེས་པའི་སྐབས་འདིར་དངོས་སུ་བསྟན་པའི་
གཉིས་མེད་ཀྱི་ཡེ་ཤེས་ཡིན་པའི་ཕྱིར། མ་ཁྱབ་ན། གཉིས་སུ་མེད་པའི་ཡེ་ཤེས་འབའ་
ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། དེ་ཡང་རྟེན་
ཅིང་འབྲེལ་བར་འབྱུང་བ་ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་པ་སྟེ། ཞེས་
གསུངས་པ་འབྲེལ་མེད་དུ་གྱུར་རོ། །གཉིས་པ་ལྟར་ན། གཉིས་སུ་མེད་པའི་ཡེ་ཤེས་
འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས་ཞེས་
- 63 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་གཞུང་འདིས། གཟུང་འཛིན་གཉིས་མེད་ཀྱི་ཡེ་ཤེས་ཡང་དག་པར་ཡོད་པར་བསྟན་
པར་ཐལ། འགྲེལ་པ་དོན་གསལ་གྱི་ལུགས་ལ་གཟུང་འཛིན་གཉིས་མེད་ཀྱི་ཡེ་ཤེས་
ཡང་དག་པར་ཡོད་པར་བཞེད་(༤༠བ)རིགས་པ་གང་ཞིག །ལུང་འདིའི་དོན་ངེད་དར་
ཊཱིཀ་པ་འདོད་པ་ལྟར་ནི་ག་ལ་བཞེད་ཅིང་གཟུང་འཛིན་གཉིས་མེད་ཀྱི་ཡེ་ཤེས་ཡང་དག་
པར་ཡོད་པ་སྟོན་བྱེད་ཀྱི་འགྲེལ་པ་དོན་གསལ་གྱི་རང་གཞུང་རྣམ་དག་ཅིག་ཡོད་པའི་
ཕྱིར། རྟགས་དང་པོ་མ་གྲུབ་ན། འགྲེལ་པ་དོན་གསལ་གྱི་ལུགས་ལ་གཟུང་འཛིན་
གཉིས་མེད་ཀྱི་ཡེ་ཤེས་བདེན་གྲུབ་ཡིན་པ་བུད། གལ་ཏེ་རྣལ་འབྱོར་གྱི་ས་བཞི་པའི་
སྐབས་ཀྱི་ཡང་དག་པར་ན་གཅིག་ཏུ་དངོས་པོ་དང་དངོས་པོ་མེད་པ་ལ་སོགས་པར་
བཏགས་པའི་ངོ་བོ་དང་བྲལ་བ་ཡིན་ནོ། །ཞེས་སོགས་ཀྱིས་བསྟན་ནོ། །ཞེས་གསུངས་
ན། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ་
སྙམ་དུ་ངེས་པར་བྱས་ནས། ཞེས་པས་གཟུང་འཛིན་གཉིས་མེད་ཀྱི་ཡེ་ཤེས་ཡང་དག་
པར་ཡོད་པར་མ་བསྟན་ན། གཟུང་འཛིན་གཉིས་མེད་ཀྱི་ཡེ་ཤེས་ཡང་དག་པར་ཡོད་པ་
སྟོན་བྱེད་ཀྱི་འགྲེལ་བ་དོན་གསལ་གྱི་གཞུང་གཅིག་ཡོད་པ་བུད། །
གལ་ཏེ་གཞུང་དེས་གཟུང་འཛིན་གཉིས་མེད་ཀྱི་ཡེ་ཤེས་ཡང་དག་པར་ཡོད་པ་
བསྟན་ནོ། །ཞེས་གསུངས་ན། འོ་ན་གཞན་ངོ་རྟེན་འབྲེལ་གྱི་རྣམ་པར་སྣང་བའི་གཟུང་
འཛིན་གཉིས་མེད་ཀྱི་ཡེ་ཤེས་དེ་ཡང་དག་པར་ཡོད་པར་ཐལ། དེའི་སྐབས་ཀྱི་གཟུང་
འཛིན་གཉིས་མེད་ཀྱི་ཡེ་ཤེས་དེ་གཞན་ངོ་རྟེན་འབྲེལ་གྱི་རྣམ་པར་སྣང་བའི་གཟུང་
འཛིན་གཉིས་མེད་ཀྱི་ཡེ་ཤེས་ལ་འཆད་རིགས་པ་གང་ཞིག །ལུང་དེས་གཟུང་འཛིན་
གཉིས་མེད་ཀྱི་ཡེ་ཤེས་ཡང་དག་པར་ཡོད་པ་བསྟན་པའི་ཕྱིར། རྟགས་དང་པོ་ཞལ་གྱིས་
བཞེས། འདོད་ན། དེ་ཆོས་ཅན། བདེན་པར་གྲུབ་པར་ཐལ། ཡང་དག་པར་གྲུབ་པའི་
ཕྱིར། དེས་ན་འགྲེལ་པ་འདིའི་ལུགས་ལ་གཟུང་འཛིན་གཉིས་མེད་ཀྱི་ཡེ་ཤེས་བདེན་
- 64 -



གསུང་ལན་ཀླུ་སྒྲུབ་དགོངས་རྒྱན།།
གྲུབ་ཏུ་བཞེད་ན། གཞུང་གང་གིས་གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་
(༤༡ན)ཏུ་བསྟན། ཞེས་ཞུ་བ་ཡིན་ལགས། རང་ངོ་རང་བྱུང་གི་རྣམ་པར་ཡོད་པའི་གཟུང་
འཛིན་གཉིས་མེད་ཀྱི་ཡེ་ཤེས་རྟག་བརྟན་བདེན་གྲུབ་ལ་བདེ་གཤེགས་སྙིང་པོར་འཇོག་
པ་གོང་དུ་ཞུས་པ་ལྟར། ཆོས་རྗེ་ས་པཎ་གྱིས་ལེགས་པར་བཀག་པ་ཡིན་ཏེ། སྡོམ་གསུམ་
རབ་དབྱེ་ལས། ཁ་ཅིག་གྲངས་ཅན་ལུགས་བཞིན་དུ། །ཡོད་པའི་དགེ་བ་ཞེས་བྱ་བ། །
རང་བྱུང་དུ་ནི་གྲུབ་པར་འདོད། །དེ་ལ་བདེ་གཤེགས་སྙིང་པོ་ཟེར། །གྲངས་ཅན་ལུགས་
འདི་མི་འཐད་པས། །ལུང་དང་རིགས་པས་དགག་པར་བྱ། །ཞེས་བཤད་ཅིང་། རྟག་
བརྟན་བདེན་གྲུབ་སྟོབས་སོགས་སངས་རྒྱས་ཀྱི་ཡོན་ཏན་རང་ཆས་སུ་ཡོད་པའི་རང་
བྱུང་གི་བདེ་གཤེགས་སྙིང་པོ་ཁས་ལེན་པ་མུ་སྟེགས་གྲངས་ཅན་ལུགས་སུ་ལང་ཀར་
གཤེགས་པའི་མདོ་ལས་ཀྱང་བཤད་དོ། །འགྲེལ་པ་འདིའི་དགོངས་པ་ལ་གཟུང་འཛིན་
གཉིས་མེད་ཀྱི་ཡེ་ཤེས་བདེན་གྲུབ་ཏུ་བཞེད་པ་རིགས་པས་དཔྱད་མི་བཟོད་པ་ཡིན་ཏེ།
ཤེས་བྱ་ཆོས་ཅན། ཤེས་སྒྲིབ་རྟོག་པའི་མཚན་གཞི་མེད་པར་ཐལ། བདེན་འཛིན་ཤེས་
སྒྲིབ་མ་ཡིན་པའི་ཕྱིར། འདི་ལ་ངེས་དོན་རྒྱ་མཚོ་མཛད་པ་པོ་ན་རེ། བདེན་གྲུབ་ཁས་
ལེན་ཀྱང་བདེན་འཛིན་ཤེས་སྒྲིབ་ཡིན་ཏེ། འཛིན་པ་ཅིག་ཞུགས་ཕྱིན་ཆད་སྤང་བྱར་
འགྱུར་བའི་ཕྱིར་ཞེས་སྐྱོན་སྤོང་བྱེད་པའམ་མི་འཐད་དེ། འོ་ན་གཟུང་འཛིན་གཉིས་མེད་
ཀྱི་ཡེ་ཤེས་བདེན་གྲུབ་ཏུ་འཛིན་པའི་བློ་འདི་བདེན་འཛིན་ཡིན་ནམ་མ་ཡིན་བྱས་པ་ལ།
འཛིན་པ་ཞུགས་ཕྱིན་ཆད་སྤང་བྱར་འགྱུར་བས་བདེན་འཛིན་ཡིན་ནོ་ཞེ་ན། གཟུང་
འཛིན་(༤༡བ)གཉིས་མེད་ཀྱི་ཡེ་ཤེས་བདེན་གྲུབ་ཏུ་འཛིན་པའི་བློ་ཆོས་ཅན། ལོག་
ཤེས་ཡིན་པར་ཐལ། བདེན་འཛིན་ཡིན་པའི་ཕྱིར། འདོད་ན། གཟུང་འཛིན་གཉིས་མེད་
ཀྱི་ཡེ་ཤེས་བདེན་གྲུབ་ཡིན་པ་བུད། གཞན་ཡང་། གཟུང་འཛིན་གཉིས་མེད་ཀྱི་ཡེ་ཤེས་
བདེན་གྲུབ་ཏུ་འཛིན་པའི་བློ་ཆོས་ཅན། ཁྱོད་ཀྱི་ཞེན་ཡུལ་མེད་པར་ཐལ། ལོག་ཤེས་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡིན་པའི་ཕྱིར། འདོད་ན། དེའི་ཞེན་ཡུལ་ཡོད་པར་ཐལ། གཟུང་འཛིན་གཉིས་མེད་ཀྱི་
ཡེ་ཤེས་བདེན་གྲུབ་གང་ཞིག །དེ་བདེན་གྲུབ་དེ་དེའི་ཞེན་ཡུལ་ཡིན་པའི་ཕྱིར། འདི་ནི་
མགོན་པོ་བྱམས་པའི་བགྲོ་གླེང་ཡིན་ཏེ། གཞན་གྱི་ཆོས་རྣམས་ཀྱང་ཡོད་ལ། །ཤེས་བྱ་
ལའང་སྟོན་པ་ཡི། །སྒྲིབ་པ་ཟད་པར་བརྗོད་པ་གང་། །དེ་ལ་ཁོ་བོས་མཚར་དུ་རྩི། །
ཞེས་སྤང་གཉེན་གྱི་ཆོས་གང་གི་སྟེང་དུའང་བདེན་གྲུབ་ཁས་ལེན་ན། སྟོན་པ་སངས་
རྒྱས་ཀྱིས་ཤེས་སྒྲིབ་སྤངས་པ་ངོ་མཚར་ཆེ་བའི་གནས་སུ་གསུངས་འདུག་པ། མངོན་
རྟོགས་རྒྱན་འགྲེལ་པ་དོན་གསལ་དང་བཅས་པའི་དགོངས་པ་བདེན་གྲུབ་ཁས་ལེན་པ་
ལ་སྦྱོར་བ་གནང་བ་འདི་བློ་ཡུལ་དུ་ཡེ་མ་ཤོང་ལགས། འཛིན་པ་ཞུགས་ཕྱིན་ཆད་སྤང་
བྱ་ཡིན་ཟེར་བ་མི་འཐད་དེ། རྒྱན་སྣང་བ་ལས། ཆོས་ཤེས་པའི་བཟོད་པ་དང༌། ཆོས་
ཤེས་པས་གཟུང་བ་རྟོགས་ལ། རྗེས་སུ་ཤེས་པའི་བཟོད་པ་དང་། རྗེས་སུ་ཤེས་པས་
འཛིན་པ་རྟོགས་སོ་ཞེས་མཐོང་བ་ལམ་ རྗེས་བཟོད་དང༌། རྗེས་ཤེས་ལ་འཛིན་པར་
གསུངས་ཤིང་། དེ་བཞིན་དུ། རྗེས་བཟོད་དང༌། རྗེས་ཤེས་ལ་འཛིན་པར་གསུངས་པ་
མང་ངོ༌། །དོན་འགྲེལ་ན། འགྲེལ་ པ་ དོན་ གསལ་ ལས། དེ་ ལྟར་ ཡོད་ པའི་ ཕྱོགས་
བསལ་ནས། ངོ་བོ་ཉིད་མེད་པའི་ཕྱོགས་(༤ ༢ན)བརྟན་པོར་མཛད་ནས་ཐར་པ་འདོད་
པ་རྣམས་ཀྱིས་དེ་ཁོ་ན་ཁས་བླང་བར་བྱའོ། །ཞེས་གནས་པའི་ཕྱོགས་ཞེས་གསུངས་པ་
འདི་བཟློག་སྟེ་ཞལ་གྱིས་བཞེས་རིགས་པར་ཐལ། སྐབས་འདིར་ངོ་བོ་ཉིད་མེད་པའི་
ཕྱོགས་གཙོ་བོར་འགོག་རིགས་པའི་ཕྱིར། རྟགས་ཞལ་གྱིས་བཞེས། དེ་བཞིན་དུ།
མངོན་ རྟོགས་རྒྱན་རྩ་བར། འདི་ལ་བསལ་བྱ་ཅི་ཡང་མེད། །བཞག་པར་བྱ་བ་ཅུང་
ཟད་མེད། །ཅེས་སོགས་དང་། འགྲེལ་པར་ཆོས་གང་ལའང་ སྐུར་ བ་ འདེབས་པ་དང༌།
སྒྲོ་འདོགས་པའི་ངོ་བོས་གསལ་བ་དང་བཞག་པ་མ་བྱས་པར། ཞེས་ཆོས་གང་གིས་སྟེང་
དུ་ཡང་བདེན་གྲུབ་བཞག་ཏུ་མེད་པར་གསུངས་འདུག་པ་མི་འཐད་པར་ཐལ། གཟུང་
- 66 -



གསུང་ལན་ཀླུ་སྒྲུབ་དགོངས་རྒྱན། །
འཛིན་གཉིས་མེད་ཀྱི་ཡེ་ཤེས་བདེན་པར་གྲུབ་པ་རྒྱན་རྩ་འགྲེལ་ལུགས་སུ་འཐད་པའི་
ཕྱིར། གཞན་ཡང་། མཁས་པ་དགྱེས་པའི་རིགས་པ་འདི་འབུལ་བར་བྱ་སྟེ། འགྲེལ་པ་
དོན་གསལ་གྱི་ལུགས་ལ། གཟུང་འཛིན་གཉིས་མེད་ཀྱི་ཡེ་ཤེས་བདེན་པར་གྲུབ་
ན། ཐེག་ཆེན་གྱི་མཐོང་སྒོམ་གྱི་ལམ་བདེན་པར་གྲུབ་བམ། མ་གྲུབ་ཞེས་ཞུའོ། །གལ་
ཏེ་མ་གྲུབ་ཅེས་གསུངས་ན། ཐེག་ཆེན་གྱི་མཐོང་སྒོམ་གྱི་ལམ་བདེན་པར་གྲུབ་
པར་ཐལ། ཐེག་ཆེན་འཕགས་པའི་རྒྱུད་ཀྱི་གཟུང་འཛིན་གཉིས་མེད་ཀྱི་ཡེ་ཤེས་བདེན་
པར་གྲུབ་པའི་ཕྱིར། རྟགས་ཞལ་གྱིས་བཞེས། གལ་ཏེ་བདེན་པར་གྲུབ་ན། འགྲེལ་པ་
དོན་གསལ་ལས། དེ་ལྟར་ན་སྒྱུ་མའི་གླང་པོས་གླང་པོ་ཆེ་གཞན་ཞིག་ཕམ་པར་བྱས་པ་
བཞིན་དུ། ཕྱིན་ཅི་ལོག་བཟློག་པའི་དེ་ཁོ་ན་ཉིད་མཐོང་ན་རྣམ་པར་གྲོལ་བར་འགྱུར་
རོ། །ཞེས་གཉེན་པོ་བརྫུན་པས་སྤང་བྱ་བརྫུན་པ་སྤོང་བར་གསུངས་པའི་རྒྱལ་སྲས་སེང་
གེ་(༤ ༢བ)བཟང་པོའི་ གཞུང་ དང་ འགལ་བར་ འགྱུར་ཏེ། སྒྱུ་མའི་གླང་པོས་གླང་པོ་
གཞན་ཞིག་ཕམ་པར་བྱས་པ་བཞིན་དུ། ཞེས་བཤད་པ་མི་འཐད་པར་ཐལ། གཉེན་པོ་
བརྫུན་པས་སྤང་བྱ་བརྫུན་པ་སྤོང་བའི་རྣམ་གཞག་ཁས་ལེན་མི་རིགས་པའི་ཕྱིར་ཏེ། གཉེན་
པོ་མཐོང་སྒོམ་གྱི་ལམ་བདེན་པར་གྲུབ་པའི་ཕྱིར། རྟགས་ཞལ་གྱིས་བཞེས། དེ་བཞིན་
དུ། ཐེག་ཆེན་གྱི་སྒོམ་ལམ་དོན་དམ་པར་གྲུབ་པ་མངོན་རྟོགས་རྒྱན་རྩ་འགྲེལ་གྱི་
དགོངས་ པ་ གཏན་མ་ཡིན་ཏེ། མགོན་པོ་བྱམས་པས། སྒོམ་ལམ་ཕྱིར་མི་ལྡོག་པའི་
རྟགས་འཆད་པ་ན། སྒོམ་པའི་ལམ་ནི་ཟབ་པ་སྟེ། །ཞེས་སོགས་ཀྱི་སྒོམ་ལམ་ཁྱད་ཆོས་
བསྟན་ནས། སྒོམ་ལམ་གྱི་ངོ་བོ་དེ། ངེས་འབྱེད་ཡན་ལག་དང་མཐོང་བའི། །ཞེས་
སོགས་ཀྱིས་བཤད་ཅིང་། སྒོམ་ལམ་གྱི་དབྱེ་བ་འཆད་པ་ལ། དེ་ནི་རྒྱུན་ཆགས་ ཡིན་པའི་
ཕྱིར། ཞེས་སོགས་གསུང་ནས་དེའི་དོན་འཆད་པའི་ཚེ། རྒྱལ་བའི་སྲས་པོ་སེང་གེ་བཟང་
པོས་དེ་ལྟར་ན། དོན་དམ་པ་སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་རྣམ་པར་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྟོག་པའི་གཉེན་པོའི་དབྱེ་བ་ལས་གྲངས་བཞིན་དུ། ཞེས་ཐེག་ཆེན་གྱི་སྒོམ་ལམ་དོན་
དམ་པར་མེད་ཀྱང་། ཐ་སྙད་དུ་སྤང་བྱ་རྟོག་པ་དགུའི་དབྱེ་བས་སྒོམ་ལམ་ལ་དགུར་
ཡོད། ཅེས་གསལ་བར་བཤད་ནས། རྩོད་སྤོང་ལ་གཉིས་གསུངས་པའི་གྲངས་ངེས་ལ་
རྩོད་པ་སྤོང་བའི་ཚེ། རྒྱལ་བའི་ཡུམ་ལས་སྒོམ་ལམ་རེ་རེའི་དབང་དུ་མཛད་ནས་འབྲས་
བུ་བསོད་ནམས་གྲངས་མེད་པ་དང་ གཞལ་དུ་མེད་པ་དང་། ཚད་མེད་པ་སྐྱེ་བ་
གསུངས་པས། སྒོམ་ལམ་དགུའི་གྲངས་ངེས་མི་འཐད་ཅེས་པའི་རྩོད་པ་ཁོང་ན་གནས་
པ་སློབ་དཔོན་གྱིས་བཀོད་ནས། དེའི་ལན་སྟོན་པ་ལ། མགོན་པོ་བྱམས་པ། གྲངས་
མེད་ལ་སོགས་བསྟན་(༤ ༣ན)པ་རྣམས། །དམ་པའི་དོན་དུ་བཟོད་མ་ཡིན། ། ཀུན་རྫོབ་
ཏུ་ནི་ཐུགས་བརྩེ་བས། །རྒྱུ་མཐུན་དེ་དག་ཐུབ་པ་བཞེད། །ཅེས་ གསུངས་པའི་དོན་
བཤད་པའི་ཚེ། སློབ་དཔོན་གྱིས་དོན་དམ་པར་ན་སྒོམ་པའི་ལམ་ཇི་སྐད་བཤད་པའི་
མཚན་ཉིད་ཅན་དོན་གཅིག་ཏུ་རབ་ཏུ་སྦྱར་བ་ལ་ཞེས་དང་། ཀུན་རྫོབ་ཏུ་ནི་བཤད་པའི་
ཆོས་ཀྱི་ངོ་བོ་ཉིད་ཇི་སྐད་བཤད་ཅིང་བསྟན་པ་དེ་དག་ཞེས་སོགས་ཀྱིས་ཐེག་ཆེན་གྱིས་
སྒོམ་ལམ་གྱི་འབྲས་བུ་བསོད་ནམས་གྲངས་མེད་སྐྱེད་པ། དོན་དམ་དུ་ཡིན་ན་རྟགས་མ་
གྲུབ་ཀྱི་ལན་དང༌། ཀུན་རྫོབ་ཏུ་ཡིན་ན་ཁྱབ་པ་མ་གྲུབ་པའི་ལན་མཛད་པ་དང་། བྱེད་
པ་ལ་རྩོད་པ་སྤོང་བའི་ཚེ། དོན་དམ་ལ་ལྟོས་པའི་རྩོད་སྤོང་དང་། ཀུན་རྫོབ་ལ་ལྟོས་
པའི་རྩོད་སྤོང་གཉིས་ལས། དང་པོའི་ཚེ། ཐེག་ཆེན་གྱི་སྒོམ་ལམ་དོན་དམ་པར་
མ་གྲུབ་ན་ཐེག་ཆེན་གྱི་སྒོམ་ལམ་དེས་སྤང་བྱ་ལ་གནོད་པ་ཅུང་ཟད་ཀྱང་མི་བྱེད་པར་ཐལ།
དེ་དོན་དམ་པར་མ་གྲུབ་པའི་ཕྱིར། ཞེས་པའི་རྩོད་པ་འགོད་པ་ལ། མགོན་པོ་བྱམས་
པས། དངོས་པོ་བརྗོད་དུ་མེད་པ་ལ། ཞེས་སོགས་དང་། སློབ་དཔོན་གྱིས། ཆོས་ཉིད་ཀྱི་
རང་གི་ངོ་བོར་འདོད་པའི་ལམ་གྱི་དངོས་པོ་ངོ་བོ་ཉིད་མེད་པའི་ཕྱིར། ཞེས་སོགས་
གསུངས་པ་རྣམ་འགྲེལ་གྱིས་རྩོད་པ་བསྟན་ནས་དེའི་ལན་འཆད་པ་ལ། རྩ་བར། བྱང་
- 68 -



གསུང་ལན་ཀླུ་སྒྲུབ་དགོངས་རྒྱན།
ཆུབ་ཇི་ལྟ་དེ་བཞིན་དུ། །འདི་ནི་འདོད་པའི་དོན་སྒྲུབ་བྱེད། །ཅེས་སོགས་རྩ་འགྲེལ་གྱི་
བླ་ན་མེད་པ་བྱང་ཆུབ་དོན་དམ་པར་འཕེལ་འགྲིབ་མ་གྲུབ་ཀྱང་། ཀུན་རྫོབ་ཏུ་གདུལ་
བྱའི་དོན་བྱེད་པ་བཞིན་དུ། ཐེག་ཆེན་གྱི་སྒོམ་ལམ་དོན་དམ་པར་འཕེལ་འགྲིབ་མི་བྱེད་
ཀྱང་། ཀུན་རྫོབ་(༤ ༣བ)ཏུ་སྤང་བྱ་སྤོང་བ་སོགས་ཀྱི་བྱ་བ་བྱེད་དོ། །ཞེས་སོགས་ཀྱི་
ལན་རྩ་བས་བསྟན་ཚུལ་འཆད་པ་ན། འགྲེལ་པར། ཇི་ལྟར་ཁྱད་པར་དུ་བྱར་མེད་པའི་
དེ་བཞིན་ཉིད་ཀྱི་བྱང་ཆུབ་ཅེས་པ་ནས། སྒོམ་པས་གློ་བུར་གྱི་དྲི་མ་དང་བྲལ་བའི་སྒོ་
ནས་མངོན་སུམ་དུ་བྱས་པའི་ལམ་དེ་བཞིན་ཉིད་ཀྱི་མཚན་ཉིད་འདི་ཡང་། ཀུན་རྫོབ་ཏུ་
མངོན་པར་འདོད་པའི་དོན་གྱི་བྱ་བ་བྱེད་དོ། །ཞེས་པའི་བར་གྱིས་སྔར་གྱི་རྩོད་པ་དེ་ལ་
ཁྱབ་པ་མ་གྲུབ་པའི་ལན་བཏབ་ནས། རྩོད་པ་དེ་ལ། དོན་དམ་ལ་ལྟོས་ནས་འདོད་ལན་
འཆད་པ་ལ། དོན་དམ་པར་ནི་ཉམས་པ་དང་འཕེལ་བ་དགག་པའི་ཚུལ་དུ་བཞེད་པ་
དེའི་ཚེ། སྦྱོར་བ་མེད་པ་ཉིད་སྦྱོར་བ་ཡིན་པའི་ཕྱིར། ཉེས་པ་མེད་དོ། །ཞེས་པའི་བར་གྱི་
རྩོད་ལན་འདི་རྣམས་ལ་བརྟགས་ན། འགྲེལ་པ་དོན་གསལ་གྱི་ལུགས་ལ། སྤྱིར་བདེན་
གྲུབ་ཞལ་གྱིས་བཞེས་པ་དང་། ཁྱད་པར་དུ་གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་དང་ཐེག་ཆེན་གྱི་མཐོང་སྒོམ་གྱི་ལམ་བདེན་གྲུབ་ཏུ་བཞེད་པ་ནི་གནས་མེད་ཅིང་
སྐབས་མེད་པར་འདུག་ལ། འདི་རྣམས་ཀྱི་འཆད་ཚུལ་ཊིཀྐར་གནང་བ་འདིས་དོན་མི་
སྟོན་པ་འདུག་པས་ཇི་ལྟར་གནང་ལགས། དེ་རྣམས་ཀྱི་དོན་ཐལ་འགྱུར་དུ་དྲིལ་ནས་
ཞུས་ན། དེ་ནི་རྒྱུན་ཆགས་ཡིན་པའི་ཕྱིར། ཞེས་སོགས་ཀྱི་འགྲེལ་པར། དོན་དམ་པར་
སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་རྣམ་པར་རྟོག་པའི་གཉེན་པོའི་དབྱེ་བ་
ལས། ཞེས་བཤད་པ་མི་འཐད་པར་ཐལ། ཐེག་ཆེན་གྱི་སྒོམ་ལམ་དོན་དམ་པར་མ་གྲུབ་
ཀྱང༌། ཐ་སྙད་དུ་སྒོམ་ལམ་དགུའི་སྒོ་ནས་རྒྱུན་ཆགས་སུ་འབྱུང་བ་མ་ཡིན་པའི་
ཕྱིར། ཐེག་ཆེན་གྱི་སྒོམ་ལམ་དོན་དམ་པར་གྲུབ་པའི་ཕྱིར། རྟགས་གསལ་(༩༤༤ན)ཁས།
- 69 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
གཞན་ཡང་། དྲི་བ་འདི་ཞུ་སྟེ། ཐེག་ཆེན་གྱི་སྒོམ་ལམ་དོན་དམ་པར་གྲུབ་ན། དེས་དོན་
དམ་པར་འབྲས་བུ་བསོད་ནམས་གྲངས་མེད་ཅིག་སྐྱེད་དམ་མི་སྐྱེད། སྐྱེད་ན། གྲངས་
མེད་ལ་སོགས་བསྟན་པ་རྣམས། །དམ་པའི་དོན་དུ་བཟོད་མ་ཡིན། །ཞེས་བཤད་པ་དང་
འགལ། གཉིས་པ་ལྟར་ན། ཐེག་ཆེན་གྱི་སྒོམ་ལམ་ཆོས་ཅན། ཁྱོད་ཀྱིས་དོན་དམ་པར་
འབྲས་བུ་བསོད་ནམས་གྲངས་མེད་སྐྱེད་པར་ཐལ། ཁྱོད་ཀྱིས་བསོད་ནམས་གྲངས་མེད་
སྐྱེད་པ་གང་ཞིག །ཁྱོད་ཀྱིས་དོན་དམ་པར་རང་གི་འབྲས་བུ་སྐྱེད་པའི་ཕྱིར། རྟགས་དང་
པོ་ཞལ་གྱིས་བཞེས། རྟགས་གཉིས་པ་མ་གྲུབ་ན། དེར་ཐལ། ཁྱོད་དོན་དམ་པར་དོན་
བྱེད་ནུས་པ་ཡིན་པའི་ ཕྱིར། དེར་ཐལ། དོན་དམ་པར་དངོས་པོ་ཡིན་པའི་ཕྱིར། མ་གྲུབ་
ན། ཆོས་དབྱིངས་རྟག་དངོས་དང་། བདེན་གྲུབ་ཏུ་བཞེད་པའི་སྟེང་དུ་སོང་། དེ་བཞིན་
དུ་འགྲེལ་པ་ལས། སྒོམ་པས་གློ་བུར་གྱི་དྲི་མ་དང་བྲལ་བའི་སྒོ་ནས་མངོན་དུ་བྱས་པའི་
ལམ་དེ་བཞིན་ཉིད་ཀྱི་མཚན་ཉིད་འདི་ཡང་ཀུན་རྫོབ་ཏུ་མངོན་པར་འདོད་པའི་དོན་གྱི་
བྱ་བ་ བྱེད་ དོ། །ཞེས་ པ་ འདི་ལས་བརྩམས་ཏེ་ཞུས་ན། ཐེག་ཆེན་གྱི་སྒོམ་ལམ་དེས་ཀུན་
རྫོབ་ཏུ་སྤང་བྱ་ལ་གནོད་པ་སོགས་ཀྱི་བྱ་བ་བྱེད་དམ་མི་བྱེད། མི་བྱེད་ན། འགྲེལ་པ་
དང་དངོས་སུ་འགལ། གལ་ཏེ་བྱེད་དོ། །ཞེ་ན། ཐེག་ཆེན་གྱི་སྒོམ་ལམ་ཆོས་ཅན། ཁྱོད་
ཀུན་རྫོབ་ཏུ་ཡོད་པར་ཐལ། ཁྱོད་ཀྱི་ཀུན་རྫོབ་ཏུ་སྤང་བྱ་ལ་གནོད་པ་སོགས་མངོན་པར་
འདོད་པའི་དོན་གྱི་བྱ་བ་བྱེད་པའི་ཕྱིར། འདོད་ཅེས་ཟེར་ན། དོན་དམ་པར་ཡོད་པ་བུད།
ཅེས་ཞུ་སྟེ། སངས་རྒྱས་པ་ཐམས་ཅད་(༤༤བ)ཀྱི་སྤྱི་ཁྱབ་བོ། ། །
གཞན་ཡང་། ཐེག་ཆེན་གྱི་སྒོམ་ལམ་གནས་ལུགས་མཐར་ཐུག་དང་བདེན་གྲུབ་ཏུ་
བཞེད་པ་ལུང་དང་འགལ་ཏེ། འགྲེལ་པ་དོན་གསལ་དུ་དྲངས་པ་ལས། དོན་དམ་པར་
སྟོང་པ་ཉིད་ཀྱི་མཚན་ཉིད་ཀྱི་རྣམ་པའི་སྒོ་ནས་ཞེས་བཤད་པ་མི་འཐད་པར་ཐལ། དོན་
དམ་པར་སྒོམ་ལམ་དགུའི་རྣམ་གཞག་འཐད་པའི་ཕྱིར། མ་གྲུབ་ན་སོང་། ཐེག་ཆེན་གྱི་
- 70 -



གསུང་ལན་ཀླུ་སྒྲུབ་དགོངས་རྒྱན། །
སྒོམ་ལམ་དགུ་དོན་དམ་པར་གྲུབ་པའི་ཕྱིར་ཏེ། ཐེག་ཆེན་གྱི་སྒོམ་ལམ་དོན་དམ་པར་
གྲུབ་པའི་ཕྱིར། རྟགས་སོང་། དེ་ལ་ས་སྐྱ་པའི་ཕྱོགས་ནས། ཆོས་རྗེ་ཤཱཀ་མཆོག་པ་འདི་
ལྟར་གསུང་སྟེ། སྒོམ་པས་ཉམས་སུ་མྱོང་བྱའི་སྟོང་ཉིད་ཀྱི་དབང་དུ་བྱས་ནས། ཐེག་
ཆེན་གྱི་སྒོམ་ལམ་སྟོང་ཉིད་མཚན་ཉིད་པར་འཇོག་དགོས་ཏེ། སྒོམ་པའི་ལམ་ནི་ཟབ་པ་
སྟེ། །ཟབ་མོ་སྟོང་པ་ཉིད་ལ་སོགས། །ཟབ་པ་དེ་ནི་སྒྲོ་འདོགས་དང་། །སྐུར་བའི་མཐའ་
ལས་གྲོལ་བ་ཉིད། །ཅེས་དང༌། དྲི་མ་ཟད་དང་མི་སྐྱེ་བའི། །ཡེ་ཤེས་བྱང་ཆུབ་ཅེས་
བརྗོད་དང་། ཞེས་དང་། བྱང་ཆུབ་དེ་བཞིན་ཉིད་མཚན་ཉིད། ཅེས་དང་། ངོ་བོ་ཉིད་སྐུའི་
འགྲེལ་པར། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ། ཞེས་སོགས་ཀྱིས་ཐེག་
ཆེན་གྱི་སྒོམ་ལམ་ཆོས་ཉིད་དུ་བསྟན་པའི་ཕྱིར་ཏེ། རིམ་པ་བཞིན་དུ་ཐེག་ཆེན་གྱི་སྒོམ་
ལམ་སྟོང་ཉིད་དུ་བཤད་པ་དང༌། དེ་བཞིན་ཉིད་ཀྱི་མཚན་གཞི་གཉིས་མེད་ཀྱི་ཡེ་ཤེས་
སུ་བཤད་པ་དང་། གནས་ཚུལ་གྱི་སྐུ་ལྷག་མ་གསུམ་པོ་དོན་དམ་པར་ངོ་བོ་ཉིད་སྐུར་
བཤད་པའི་ཕྱིར། ཐེག་ཆེན་གྱི་སྒོམ་ལམ་བདེན་སྟོང་དུ་བཤད་པ་ཡིན་གྱི་ཆོས་ཉིད་དུ་
བཤད་པ་མེད་དོ། །ཞེ་ན། ཁྱེད་འདོད་པའི་བདེན་སྟོང་དེར་འདོད་པ་ལ་གནས་སྐབས་
དང་མཐར་ཐུག་གི་བྱེད་པ་ལ་རྩོད་པ་འབྱུང་(༤༥ན)བའི་གོ་སྐབས་མེད་པས་མི་རིགས་
ཤིང་། ཇི་སྐད་དུ་ཆོས་ཉིད་ཀྱི་རང་གི་ངོ་བོར་འདོད་པའི་ལམ་གྱི་དངོས་པོ་ངོ་བོ་ཉིད་
མེད་པའི་ཕྱིར། ཞེས་པའི་ལུང་ལས་ཤེས་སོ། །གནས་ཚུལ་གྱི་ཡེ་ཤེས་ཆོས་སྐུ་ངོ་བོ་ཉིད་
སྐུར་ཡང་བཤད་པ་ཡིན་ཏེ། གང་ཕྱིར་དབེན་པ་དཔེ་གྱུར་ལས། །ཞེས་པའི་ལུང་ཤེས་
བྱེད་དུ་དྲངས་པ་དང་། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཞེས་ཀྱང་
བཤད་པའི་ཕྱིར། ལུང་དེ་གང་ལས་དྲངས་པའི་གཞུང་ལས། སྟོང་ཉིད་ཅེས་བྱ་ཤེས་པ་
ལས། །གཞན་གྱི་འགའ་ཡང་ཡོད་མིན་ཏེ་། །གང་ཕྱིར་དབེན་པ་དབེན་གྱུར་ལས། །ཐ་
མི་དད་པ་ཉིད་དུ་འདོད། །དེ་ལྟ་མིན་ན་གཉིས་སྟོང་པ། །རྣམ་ཤེས་མིན་པར་ཐལ་བར་
- 71 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འགྱུར། །གཉིས་མེད་པ་ལས་ལོག་པ་ནི། །གཉིས་ཀྱི་བདག་ཏུ་ཐལ་བར་འགྱུར། །དེ་
འགྱུར་དེ་བཞིན་ཉིད་རང་བཞིན། །བཅོམ་ལྡན་འདས་ཉིད་ཡིན་པར་བརྗོད། །ཅེས་
འབྱུང་བ་དེ་ཉིད་བཀླགས་པ་ཙམ་གྱིས་ཤེས་སོ། །འོ་ན་སློབ་དཔོན་གྱིས་དེ་ཡང་རྟེན་
ཅིང་འབྲེལ་བར་འབྱུང་བ་ཡིན་པའི་ ཕྱིར། ཞེས་གཉིས་མེད་ཀྱི་ཡེ་ཤེས་རང་སྟོང་དུ་
བསྒྲུབས་པ་མ་ཡིན་ནམ་ཞེ་ན། བསམ་བྱུང་གི་རིག་པས་སྒྲོ་འདོགས་གཅོད་པའི་ཚེ་དེ་
ལྟར་བཤད་མོད་སྒོམ་བྱུང་གི་ཉམས་སུ་ལེན་པའི་ཚེ་ཡེ་ཤེས་དེ་ཉིད་མྱོང་བྱར་བཤད་པ་
ཡིན་ཏེ། ཇི་སྐད་དུ་སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་རྟོག་པ་སོ་སོ་
རང་གི་རིག་པ་བྱ་བ། ཅི་ཞིག་ལྟར་ཡང་དག་པར་སྐྱེ་ན། ཞེས་བཤད་ལ། ཡེ་ཤེས་དེ་
ཉིད་ཉམས་སུ་མ་མྱོང་བ། སྐབས་དེའི་རང་རིག་དེ་འབྱུང་བ་མེད་པའི་ཕྱིར། ཉམས་
(༤༥བ)སུ་མྱོང་བའི་དེ་ཁོ་ན་ཉིད་ཀྱི་ངོས་འཛིན་གཉིས་མེད་ཀྱི་ཡེ་ཤེས་ལ་འཆད་པ་འདི་
ནི་བྱང་ཆུབ་སེམས་དཔའ་ཞི་བ་འཚོ་དང་། ཇོ་བོ་ཨ་ཏི་ཤ་གཉིས་ཀ་བཞེད་པ་ཡིན་ཏེ།
དབུ་མ་རྒྱན་དང་། ཇོ་བོས་མཛད་པའི་ཆོས་ཀྱི་དབྱིངས་སུ་ལྟ་བའི་གླ་གཉིས་ཀ་ལས།
ཚུལ་གཉིས་ཤིང་རྟ་ཞོན་ནས་སུ། །རིག་པའི་སྲབ་སྐྱོགས་འཇུ་བྱེད་པ། །དེ་དག་དེ་ཕྱིར་
ཇི་བཞིན་དོན། །ཐེག་པ་ཆེན་པོ་ཉིད་འཐོབ་བོ། །ཞེས་འབྱུང་ལ། ཚུལ་གཉིས་ནི་རྣལ་
འབྱོར་སྤྱོད་པ་པ་དང་། ངོ་བོ་ཉིད་མེད་པར་སྨྲ་བའི་ཚུལ་ལོ། །ཞེས་ངེས་དོན་རྒྱ་མཚོ་ཞེས་
སམ། ལུགས་གཉིས་རྣམ་འབྱེད་ཅེས་པའི་བསྟན་བཅོས་སུ་བྲིས་སོ། །འདི་རྣམས་ལ་ཁོ་
བོས་དགག་པ་ཅུང་ཞིག་བྱེད་པས། རྗེ་ཀརྨ་པས་དཔང་པོ་མཛད་པ་ཞུ། གཟུང་འཛིན་
གཉིས་མེད་ཀྱི་ཡེ་ཤེས་དང་། ཐེག་ཆེན་གྱི་མཐོང་སྒོམ་གྱི་ལམ་སོགས་གནས་ལུགས་
མཐར་ཐུག་ཏུ་བཞེད་པ་ཤིང་རྟ་ཆེན་པོ་རྣམས་ཀྱི་བཞེད་པ་མ་ཡིན་པར་མ་ཟད། ཆོས་རྗེ་
ས་སྐྱ་པཎྜི་ཏ་ལ་སོགས་གངས་ཅན་གྱི་མཁས་པ་ཀུན་གྱི་བཞེད་པ་ཡང་གཏན་མ་ཡིན་ཏེ།
གཟུང་འཛིན་གཉིས་མེད་ཀྱི་ཡེ་ཤེས་དང་
། ཐེག་ཆེན་གྱི་མཐོང་སྒོམ་གྱི་ལམ་རྣམས་ཆོས་
- 72 -



གསུང་ལན་ཀླུ་སྒྲུབ་དགོངས་རྒྱན།
དབྱིངས་ཡིན་ན། དེ་རྣམས་དགེ་བ་ཡིན་ནམ་མ་ཡིན། ཡིན་ན་སྡོམ་གསུམ་རབ་དབྱེ་
ལས། ཅི་ནས་ཆོས་དབྱིངས་དགེ་བ་ཡིན་ནམ་མ་ཡིན། ཡིན་ན་ཧ་ཅང་ཐལ་འགྱུར་ཏེ། །
ཆོས་ཀྱི་དབྱིངས་ལས་མ་གཏོགས་པའི། །གཞན་མེད་ཕྱིར་ན་སྡིག་པ་དང༌། །ལུང་མ་
བསྟན་ཡང་དགེ་བར་འགྱུར། །ཞེས་ཆོས་དབྱིངས་དགེ་བ་ཡིན་པ་ལ་དགག་པ་རྐང་བཙུགས་
ནས་བཏང་བ་འདི་འགོག་པ་བྱེད་དམ། གཞན་ཡང་། ཐེག་ཆེན་གྱི་སྒོམ་ལམ་དགེ་བ་
ཡིན་མོད། ཆོས་དབྱིངས་དགེ་བ་ཡིན་ནམ་མ་ཡིན། མ་ཡིན་(༤༦ན)ན་ནང་འགལ། ཡིན་ན་
ཆོས་དབྱིངས་དེ་བསྔོ་རྒྱུའི་དགེ་བ་ཡིན་ནམ་མ་ཡིན། གལ་ཏེ་ཡིན་ན་ཆོས་རྗེ་འཇིག་རྟེན་
མགོན་པོས་ཆོས་དབྱིངས་བསྔོ་རྒྱུའི་དགེ་བ་ཡིན་པར་ཞལ་གྱི་བཞེས་པ་ལ། ཆོས་རྗེ་ས་
པཎ་གྱིས། བསྔོས་པས་འགྱུར་ན་འདུས་བྱས་འགྱུར། །ཆོས་ཀྱི་དབྱིངས་ལ་འགྱུར་བ་
མེད། །ཅེས་གསུངས་པའི་དགག་པ་འདི་གཏན་མི་འགྲོ་བས། ཆོས་རྗེ་འཇིག་རྟེན་མགོན་
པོ་གསུང་བ་ལྟར་ལེགས་སོ། །ཞེས་སྨོས་ལ། ངེད་ས་སྐྱ་པ་རྣམས་ཆོས་རྗེ་ས་པཎ་གྱི་རྗེས་
སུ་མི་འབྲང་བར། ཆོས་རྗེ་འཇིག་རྟེན་མགོན་པོའི་རྗེས་སུ་འབྲང་ངོ་ཞེས་གསུངས་ཤིག །
གལ་ཏེ་ཆོས་དབྱིངས་དགེ་བ་ཡིན་ཏེ། རྒྱུད་བླ་མར། དགེ་དང་རྣམ་པར་དག་ཕྱིར་
དང་། །ཞེས་རང་བཞིན་གནས་རིགས་དགེ་བར་བཤད་པས་སོ། །དོན་དམ་པའི་དགེ་
བས་དགེ་བའི་གོ་ཆོད་པ་ཡིན་ཏེ། དམ་པའི་ཆོས་ནི་ཐོག་མར་དགེ་བ། བར་དུ་དགེ་
བ། ཐ་མར་དགེ་བ། ཞེས་ཆོས་དཀོན་མཆོག་དགེ་བར་གསུངས་པ་ནི་དོན་དམ་པའི་དགེ་
བའི་དབང་དུ་བྱས་པ་ཡིན་པའི་ཕྱིར་ཞེས་ཟེར་བ་དང༌། དེས་ན་སྡོམ་གསུམ་རབ་དབྱེའི་
དགོངས་པ་མཐར་ཐུག་གི་ལྟ་བའི་འཇོག་མཚམས་དང་། ཆོས་དབྱིངས་ཀྱི་ངོས་འཛིན་
རང་སྟོང་གི་ཚུལ་དུ་བཞེད་ཅིང་། དེ་ཉིད་ཕྱོགས་སྔ་མས་ཕྱག་རྒྱ་ཆེན་པོ་རང་སྟོང་གི་ཚུལ་
དུ་བཤད་པའི་འཕྲོས་དང་ཡང་མཐུན་མོད། བྱམས་ཆོས་ལུགས་ཀྱི་ཆོས་དབྱིངས་ངོས་
འཛིན་ཚུལ་ལ། དེང་སང་གྲགས་ཚོད་ལྟར་བཤད་ན་ངོས་མི་ཟིན་ཅིང་། དེ་མ་ཤེས་ན་
- 73 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བྱམས་ པའི་ གཞུང་ རྗེས་ འབྲང་ དང་ བཅས་ པ་ ཆུད་ཟོས་ པར་ འགྱུར་ རོ། །ཞེས་ཆོས་
རྗེ་ས་(༤༦བ)པཎ་གྱི་བཞེད་པས་ཆོས་དབྱིངས་ངོས་འཛིན་ཚུལ་རང་སྟོང་གིས་ཚུལ་དུ་
བཞེད་པ་ས་པཎ་གྱིས་བྱམས་ཆོས་ཀྱི་དགོངས་པའི་ལྟ་བ་མ་དགོངས་པ་ཐག་བཅད་ནས་
ཁྱེད་རང་གིས་དགོངས་པར་ཞལ་གྱིས་བཞེས་འདུག་པ། ཁམ་ནི་ཆེ། ཇི་ལྟར་ལགས་
སམ། ཡང་ལུགས་གཉིས་རྣམ་འབྱེད་ལས། ཐེག་ཆེན་གྱི་སྒོམ་ལམ་ཆོས་ཉིད་ཡིན་པའི་
སྒྲུབ་བྱེད་དུ། སྒོམ་པའི་ལམ་ནི་ཟབ་པ་སྟེ། །ཞེས་སོགས་འདྲེན་པ་སྒྲུབ་བྱེད་དུ་མི་འགྲོ་
སྟེ། ཐེག་ཆེན་གྱི་སྒོམ་ལམ་གྱིས་སྟོང་ཉིད་ཟབ་མོ་མངོན་སུམ་དུ་རྟོགས་པའི་ཐེག་ཆེན་
གྱི་སྒོམ་ལམ་ལ་ཟབ་པ་ཞེས་བཤད་པ་ཡིན་གྱི། ཐེག་ཆེན་སྒོམ་ལམ་རང་ཉིད་ཟབ་མོ་
སྟོང་པ་ཉིད་དུ་བསྟན་པ་མ་ཡིན་ཏེ། སློབ་དཔོན་གྱི་འགྲེལ་པར། ཟབ་མོ་ཉིད་དང་ལྡན་
པའི་ཕྱིར། སྒོམ་པའི་ལམ་ཟབ་པ་ཡིན་ནོ། །ཞེས་ཟབ་མོ་ཉིད་དང་ལྡན་པའི་ཕྱིར། ཞེས་
སྨོས་པ་ལ་དགོས་པ་ཡོད་པའི་ཕྱིར། ཡང་འདི་སྐད་ཞུ་སྟེ། གལ་ཏེ་ཁྱེད་ཅག་གི་ལུགས་
ལ་ལུང་དེས་ཐེག་ཆེན་གྱི་སྒོམ་ལམ་བདེན་སྟོང་དུ་བཤད་པ་ཡིན་གྱི། ཆོས་ཉིད་དུ་བཤད་
པ་མེད་དོ། །ཞེ་ན་ཁྱོད་འདོད་ པའི་བདེན་སྟོང་དེར་ འདོད་ པ་ལ་གནས་སྐབས་དང་
མཐར་ཐུག་གི་བྱེད་པ་ལ་རྩོད་པ་འབྱུང་བའི་གོ་སྐབས་མེད་པས་མི་རིགས་ཤིང་། ཇི་སྐད་
དུ་ཆོས་ཉིད་ཀྱི་རང་གི་ངོ་བོར་འདོད་པའི་ལམ་གྱི་དངོས་པོ་ཞེས་པའི་ལུང་ལས་ཤེས་
སོ། །ཞེས་གསུང་བ་མི་འཐད་དེ། ཆོས་ཉིད་རང་གི་ངོ་བོར་འདོད་པའི་ལམ་གྱི་དངོས་པོ་
ངོ་བོ་ཉིད་མེད་པའི་ཕྱིར། ཞེས་པའི་ཚིག་ལ་ཐུགས་རྟོག་ཡེ་མ་བཅུག་འདུག་གོ །དེས་ན་
རྩོད་པའི་དོན་ནི། ཐེག་ཆེན་གྱི་སྒོམ་ལམ་གྱིས་སྤང་བྱ་ལ་གནོད་པ་སོགས་ཀྱི་བྱ་བ་ཅུང་
ཟད་ཀྱང་མི་བྱེད་(༤ ༧ན)པར་ཐལ། ཐེག་ཆེན་གྱི་སྒོམ་ལམ་དོན་དམ་པར་མེད་པའི་
ཕྱིར། རྟགས་དབུ་མ་པས་ཁས་བླང་། ཞེས་པ་རྩོད་པའི་གཞུང་གི་དོན་དུ་ཆེས་ཤིན་ཏུ་
གསལ་ལོ། །དྲི་མ་ཟད་དང་མི་སྐྱེ་བའི། །ཞེས་སོགས་ཀྱིས་ཟད་མི་སྐྱེ་ཡེ་ཤེས་པའི་
- 74-



/
གསུང་ལན་ཀླུ་སྒྲུབ་དགོངས་རྒྱན། །
མཐར་ཐུག་བྱང་ཆུབ་ཆེན་པོར་བསྟན་གྱི། ཆོས་ཉིད་དུ་བསྟན་པ་ལ་འབྲེལ་ཅི་ཡང་མེད་
དོ། །དེ་བཞིན་དུ། བྱང་ཆུབ་དེ་བཞིན་ཉིད་མཚན་ཉིད། །ཅེས་པས་བྱང་ཆུབ་དེ་བཞིན་
ཉིད་བདེན་སྟོང་གི་ངོ་བོར་བསྟན་གྱི། བྱང་ཆུབ་ཆེན་པོ་དེ་བཞིན་ཉིད་དུ་བསྟན་པ་ལ་
འབྲེལ་ཅི་ཡང་མེད་དོ། །སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཞེས་པས་
གནས་ཚུལ་གྱི་སྐུ་ལྷག་མ་གསུམ་པོ་དོན་དམ་པར་ངོ་བོ་ཉིད་སྐུར་བསྟན་ཞེས་གསུང་བ་
གཞུང་ལ་ཐུགས་རྟོག་ཡེ་མ་བཅུག་པ་ཡིན་ཏེ། ཁྱེད་ལྟར་ན་ངོ་བོ་ཉིད་སྐུ་དང་། འདིའི་
སྐབས་ཀྱི་སྐུ་ལྷག་མ་གསུམ་པོ་དོན་དམ་པར་ཡོད་པར་འགྱུར་ལ། དེ་ལྟར་ན། འགྲེལ་
པར། རང་བཞིན་གྱིས་དབེན་པའི་མཚན་ཉིད་དུ་གྱུར་པ། ཞེས་བཤད་པ་མི་འཐད་
པར་ཐལ། འདིས་ངོ་བོ་ཉིད་སྐུ་དོན་དམ་པར་གྲུབ་པའི་རང་བཞིན་གྱིས་དབེན་པར་མ་
བསྟན་པའི་ཕྱིར། དེར་ཐལ། ངོ་བོ་ཉིད་སྐུ་དོན་དམ་པར་གྲུབ་པའི་ཕྱིར། ཁྱེད་ལྟར་ན།
གཞུང་འདིའི་སྐབས་ནས་བསྟན་པའི་སྐུ་ལྷག་མ་གསུམ་པོ་ཆོས་ཅན། ཁྱོད་དོན་དམ་
བདེན་པར་ཡིན་པར་ཐལ། ཁྱོད་དོན་དམ་པར་ངོ་བོ་ཉིད་སྐུ་ཡིན་པའི་ཕྱིར། རྟགས་ཁྱབ་
ཁས་བླངས། འདོད་མི་ནུས་ཏེ། ཁྱོད་ཀུན་རྫོབ་བདེན་པ་ཡིན་པའི་ཕྱིར། མ་གྲུབ་ན།
དེར་ཐལ། ཁྱོད་ཡང་དག་ཀུན་རྫོབ་ཡིན་པའི་ཕྱིར། མ་གྲུབ་ན། དེ་ཡང་དག་ (༤ ༧བ)
ཀུན་རྫོབ་ཡིན་པར་ཐལ། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཡང་
དག་པའི་ཀུན་རྫོབ་ཏུ་སྣང་བ་ཇི་ལྟར་མོས་པས་རབ་ཏུ་ཕྱེ་བ་ནི། ཞེས་གསུངས་པའི་
ཕྱིར། ཡང་གཞུང་འདིའི་སྐབས་ནས་བསྟན་པའི་སྤྲུལ་སྐུ་ཆོས་ཅན། ཁྱོད་མངོན་སུམ་དུ་
རྟོགས་པའི་ཉན་ཐོས་མེད་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར། རྟགས་
དངོས། ཁྱབ་པ་ཁས་བླངས་ཏེ། སྟོང་ཉིད་མངོན་སུམ་དུ་རྟོགས་པའི་ཉན་ཐོས་མེད་པར་
ཁས་བླངས་པའི་ཕྱིར། འདོད་ན། ཉན་ཐོས་ལ་སོགས་པའི་སྤྱོད་ཡུལ་དུ་རྣམ་པར་བཞག་
པ་ཡིན་ནོ། །ཞེས་གསུངས་པ་མི་འཐད་པར་ཐལ་ལོ། །དེ་བཞིན་དུ། དེའི་སྐབས་ནས་
- 75 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བསྟན་པའི་མཆོག་གི་སྤྲུལ་སྐུ་ཆོས་ཅན། ཁྱོད་མངོན་སུམ་དུ་རྟོགས་པའི་སོ་སོ་སྐྱེ་བོ་
མེད་པར་ཐལ། ཁྱོད་དོན་དམ་བདེན་པ་ཡིན་པའི་ཕྱིར། འདོད་ན། ཉན་ཐོས་ལ་སོགས་
པ། ཞེས་སོགས་སྒྲ་སྨོས་པ་ལ་དགོས་པ་ཡོད་པ་བུད། གལ་ཏེ་གནས་ཚུལ་གྱི་སྐུ་ལྷག་མ་
གསུམ་པོ་དོན་དམ་པར་ངོ་བོ་ཉིད་སྐུ་ཡིན་པར་སྨྲས་ཀྱི། སྐུ་ལྷག་མ་གསུམ་པོ་དོན་དམ་
པར་ངོ་བོ་ཉིད་སྐུ་ཡིན་པར་མ་སྨྲས་ཤེ་ན། སྐུ་ལྷག་མ་གསུམ་པོ་དོན་དམ་པར་ངོ་བོ་ཉིད་
སྐུ་ཡིན་པར་ཐལ། སྐུ་ལྷག་མ་གསུམ་པོ་དོན་དམ་པར་ཆོས་ཉིད་ཀྱི་ངོ་བོ་ཞེས་བཤད་
པའི་ཕྱིར། འདི་ལུགས་གཉིས་རྣམ་འབྱེད་ལ་འཁོར་གསུམ་ཡིན་ནོ། །
ཡང་ལུགས་གཉིས་རྣམ་འབྱེད་ལས། གཟུང་འཛིན་གཉིས་མེད་ཀྱི་ཡེ་ཤེས་སྟོང་
ཉིད་དུ་ཁས་ལེན་དགོས་ཏེ། ལུང་ལས། གང་ཕྱིར་དབེན་པ་དབེན་གྱུར་ལས། །ཞེས་
པའི་ལུང་གི་འཕྲོས་ལས། སྟོང་ཉིད་ཅེས་བྱ་ཤེས་པ་ལས། །གཞན་ནི་འགའ་ཡང་ཡོད་
མིན་ཏེ། །ཞེས་པའི་ལུང་འདི་བཀླགས་པ་ཙམ་གྱིས་གཟུང་(༤ ༨ན)འཛིན་གཉིས་མེད་ཀྱི་
ཡེ་ཤེས་སྟོང་ཉིད་དུ་གྲུབ་པ་གོ་ནུས་སོ། །ཞེས་ཟེར། ལུང་དེ་ཙམ་ལ་སྐྱབས་འཆའ་རྒྱུ་ཡིན་
ན། འོ་ན། ཆོས་ཐམས་ཅད་ཆོས་ཉིད་ཡིན་པར་ཐལ། ཆོས་ཀྱི་དབྱིངས་ལས་མ་གཏོགས་
པར། །འདི་ལྟར་ཆོས་ཡོད་མ་ཡིན་ཏེ། ཞེས་བཤད་པའི་ཕྱིར། ངེས་དོན་རྒྱ་མཚོ་མཛད་
པ་པོ་ལ་རྟགས་བསལ་ཁྱབ་པ་ཐམས་ཅད་སོང་། ཡང་ལུགས་གཉིས་རྣམ་འབྱེད་ལས།
འགྲེལ་པ་དོན་གསལ་དུ། དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར་། སྒྱུ་མ་
བཞིན་དུ་ངོ་བོ་ཉིད་མེད་པ་སྟེ། ཞེས་གསུངས་པས། གཟུང་འཛིན་གཉིས་མེད་ཀྱི་ཡེ་
ཤེས་ཆོས་ཅན། བདེན་པར་མེད་དེ། རྟེན་འབྲེལ་ཡིན་པའི་ཕྱིར། ཞེས་བཤད་པ་དེ། ཐོས་
བསམ་གྱིས་གཏན་ལ་འབེབས་པའི་དབང་དུ་བྱས་ལ། སྒོམ་པས་ཉམས་མྱོང་གི་ལྟ་བ་ནི།
སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་རྟོག་པ་སོ་སོ་རང་གིས་རིག་པར་
བྱ་བ་ཅི་ཞིག་ལྟར་ཡང་དག་པར་སྐྱེས་ནས་རྣལ་འབྱོར་པས་ཤེས་བྱའི་སྒྲིབ་པ་ཡང་དག་



གསུང་ལན་ཀླུ་སྒྲུབ་དགོངས་རྒྱན།
པར་སྤང་ངོ༌། །ཞེས་པའི་སྒོམ་པས་ཉམས་སུ་མྱོང་བའི་ལྟ་བ་བསྟན་ཏེ། རྣམ་པར་མི་
རྟོག་པའི་ཡེ་ཤེས་ཉམས་སུ་མྱོང་བྱའི་ཆོས་ཉིད་མ་ཡིན་ན་སོ་སོ་རིག་པའི་དོན་འཇོག་མི་
ནུས་པའི་ཕྱིར། ཞེས་ཟེར་བ་ནི་རྣལ་འབྱོར་གྱི་ས་བཞི་པའམ་གསུམ་པའི་སྐབས་འདིར།
གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཏུ་ཡང་བསྟན། བདེན་མེད་དུ་ཡང་
བསྟན། ཟེར་བ་འདུག་པ། གཉིས་མེད་ཀྱི་ཡེ་ཤེས་བདེན་གྲུབ་ལ་སྒྲུབ་བྱེད་ཀྱིས་ཕོངས་
པའོ། །ངོ་བོ་ཉིད་མེད་པར་སྨྲ་བའི་གཞུང་ནས། མཉམ་གཞག་ (༤༨བ)སོ་སོ་རང་རིག་
པའི་ཡེ་ཤེས་མ་བཤད་པར་ཐལ། ངོ་བོ་ཉིད་མེད་པར་སྨྲ་བས་གཟུང་འཛིན་གཉིས་མེད་
ཀྱི་ཡེ་ཤེས་སྒོམ་པས་ཉམས་སུ་མྱོང་བྱའི་ཆོས་ཉིད་དུ་ཁས་མི་ལེན་པའི་ཕྱིར། ལན་མེད་
དོ། ། །
དེ་དག་ནི་ངེས་དོན་རྒྱ་མཚོའམ། ལུགས་གཉིས་རྣམ་འབྱེད་མཛད་པ་པོ་ལ་དགག་
བཞག་བྱས་པ་ཡིན་ལ། རྗེ་ཀརྨ་པའི་ཊིཀྐར། རྣལ་འབྱོར་གྱི་ས་བཞི་པའི་རྣམ་གཞག་ལ།
རྣལ་འབྱོར་གྱི་ས་བཞི་པོ་འདིས་གདུལ་བྱ་ཐེག་པ་ཆེན་པོའི་ལམ་ལ་རིམ་གྱིས་འཇུག་
པའི་ཚུལ་བསྟན་པ་ཡིན་ཏེ། ཐོག་མར་ཕྱི་རོལ་བའི་ལྟ་བ་ལས་བཟློག་ནས། ཆོས་ཀྱི་
བདག་མེད་རྟོགས་པའི་སྣོད་དུ་རུང་བར་བྱ་བའི་ཕྱིར། དང་པོར་གང་ཟག་གི་བདག་མེད་
སྒོམ་པར་བྱེད་པ་ཉན་ཐོས་དང་ཐུན་མོང་བ་དང་། ཆོས་ཀྱི་བདག་མེད་ལ་ཡང་ཕྲ་རགས་
གཉིས་ལས། དང་པོར་ཕྱི་དོན་བདེན་མེད་དུ་སྒོམ་པར་བྱེད་པ་རང་རྒྱལ་དང་། སེམས་
ཙམ་རྣམ་བདེན་པ་དང་ཐུན་མོང་བ་དང༌། གཉིས་པ་དེ་འཛིན་བྱེད་ཀྱི་ཤེས་པ་རྣམས་
བདེན་མེད་དུ་སྒོམ་པར་བྱེད་པ་སེམས་ཙམ་རྣམ་བརྫུན་པ་དང་ཐུན་མོང་བ་དང་། གཟུང་
འཛིན་གཉིས་མེད་ཀྱི་སྟོང་པའི་རྣམ་ཤེས་དོན་དམ་དུ་ཡོད་པ་བདེན་མེད་དུ་སྒོམ་པ་རྣལ་
འབྱོར་སྤྱོད་པའི་དབུ་མ་པའི་འདོད་པ་ཐུན་མོང་མ་ཡིན་པའོ། །
དེས་ན་རྣལ་འབྱོར་གྱི་ས་སོ་སོའི་དོན་ལ་བདག་མེད་རྟོགས་པའི་རྣལ་འབྱོར་གྱི་ས་
- 77 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྟེ་ཉན་ཐོས་ཀྱི་ས་བཤད་པ། གཟུང་མེད་རྟོགས་པའི་རྣལ་འབྱོར་གྱི་ས་སྟེ་རང་སངས་
རྒྱས་ཀྱི་ས་བཤད་པ། འཛིན་མེད་རྟོགས་པའི་རྣལ་འབྱོར་གྱི་ས་སྟེ་སེམས་ཙམ་པ་འདོད་
པའི་ལྟ་བའི་ས་བཤད་པ། སྤྲོས་མེད་རྟོགས་པའི་རྣལ་འབྱོར་གྱི་ས་སྟེ། དབུ་མ་པ་འདོད་
པའི་ལྟ་བ་ས་བཤད་པའོ། །དང་པོ་ནི། དེ་ལ་སྐྱེ་(༤༩ན)བ་དང་འཇིག་པས་སྟོང་པའི་
ཕྱིར། ཞེས་སོགས་ཀྱིས་བཤད། གཉིས་པ་ནི། སྔོན་པོ་དང་དེའི་བློ་དག་ལྷན་ཅིག་
དམིགས་པ་ངེས་པའི་ཕྱིར། ཞེས་སོགས་ཀྱིས་བཤད། གསུམ་པ་ནི། གཟུང་བ་མེད་ན་
འཛིན་པ་མེད་དོ་སྙམ་དུ་སེམས་པས་འཛིན་པའི་རྣམ་པའི་མཚན་ཉིད། རྣམ་པར་རིག་པ་
ཙམ་དེ་ཡང་བསལ་ཏེ་ཞེས་སོགས་ཀྱིས་བཤད། བཞི་པ་ནི། དེ་ཡང་རྟེན་ཅིང་འབྲེལ་
བར་འབྱུང་བ་ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་པ་སྟེ། ཞེས་སོགས་ཀྱིས་
བཤད། ཅེས་དང་། སེམས་ཙམ་རྣམ་བརྫུན་པ་དག་གཟུང་འཛིན་གྱིས་བསྡུས་པའི་
སེམས་ཙམ་ལས་འདས་ནས་ཀྱང་། གཉིས་མེད་ཀྱི་རྣམ་ཤེས་དམིགས་པ་དང་བྲལ་བའི་
སྣང་མེད་དེ་དོན་དམ་དུ་ཡོད་པ་རྣལ་འབྱོར་གྱི་ས་གསུམ་པ་ཡིན་ལ། རྣལ་འབྱོར་གྱི་ས་
བཞི་པ་འཆད་པའི་སྐབས་སུ་གཉིས་མེད་ཀྱི་རྣམ་ཤེས་དོན་དམ་དུ་ཡོད་པ་འགོག་པ་
ཡིན་གྱི། གཉིས་མེད་ཡེ་ཤེས་དོན་དམ་མེད་པ་སྒྲུབ་པ་མ་ཡིན་ཏེ། ལང་གཤེགས་ལས།
སེམས་ཙམ་ལས་ནི་འདས་ནས་ཀྱང༌། །སྣང་བ་མེད་ལ་གནས་པར་བྱ། །སྣང་མེད་
གནས་པའི་རྣལ་འབྱོར་བ། །དེ་ཡིས་ཐེག་པ་ཆེན་པོ་མཐོང་། །ཞེས་པ་དེས་ཀྱང་། རྣལ་
འབྱོར་གྱི་ས་གསུམ་པ་ཉིད་བསྟན། དེ་ཡི་ཐེག་པ་ཆེན་པོ་མཐོང་། །ཞེས་པས་སེམས་ཙམ་
རྣམ་བརྫུན་པའི་ལྟ་བ་ཡང་ཐེག་པ་ཆེན་པོའི་ལྟ་བར་བསྟན་པ་ཡིན་ལ། དེ་བཞིན་དུ། ཡེ་
ཤེས་སྙིང་པོ་ཀུན་ལས་བཏུས་ལས། གཟུང་དང་འཛིན་པ་ལས་གྲོལ་བའི། །རྣམ་པར་
ཤེས་པ་དོན་དམ་ཡོད། །རྣལ་འབྱོར་སྤྱོད་གཞུང་རྒྱ་མཚོ་ཡི། །ཕ་རོལ་ཕྱིན་རྣམས་དེ་སྐད་
སྒྲོག །ཅེས་(༤༩བ)པས་ཀྱང་རྣལ་འབྱོར་གྱི་ས་གསུམ་པ་བསྟན་པ་ཡིན་ནོ། །དེ་ལྟ་བུ་མ་
- 78 -



གསུང་ལན་ཀླུ་སྒྲུབ་དགོངས་རྒྱན། །
ཡིན་པར། ལྔ་བརྒྱ་པ་ཐ་མ་འབྲིད་པར་བྱེད་པའི་དབུ་མ་པ་ལྟར་ཡང་དག་པའི་དོན་དམ་
བདེན་པ་སྟོང་ཆེན་རྟག་པ་དམ་པ་ལ། ཚུར་མཐོང་གི་རྒྱུད་ཀྱི་ཤེས་པས། དེ་ཡོད་པ་མིན་
པར་བཞག་པའི་ཀུན་ཏུ་རྟོག་པའི་རྒྱུ་གོམས་པར་བྱས་པས། རྒྱལ་བ་མཆོག་གི་མདོ་རྒྱུད་
ཀྱི་དོན་སྟོན་པའི་དབུ་མ་ཆེན་པོ་གཞུང་ལུགས་ལས་འབྱུང་བའི་གཉིས་མེད་ཀྱི་ཡེ་ཤེས་
རང་བཞིན་འོད་གསལ་བ་ཆོས་ཉིད་ཀྱི་ཐོབ་པ་དེ་ལ། གོམས་པར་བྱས་ན་མཐར་འཛིན་
པ་ཡིན་པས་གཉིས་མེད་ཀྱི་ཡེ་ཤེས་རང་བཞིན་འོད་གསལ་བ་ལ་མཉམ་པར་འཇོག་པ་
ནི་སྐྱོན་ཆེའོ། །ཞེས་སྨྲ་བ་ལ་ཁོ་བོ་ནི་མཆོག་གི་ལུགས་སུ་མ་མཐོང་ལ། བླ་མ་རེད་མདའ་
པ་སོགས་ངོ་བོ་ཉིད་མེད་པར་སྨྲ་བའི་ལུགས་ཡིན་ཟེར་ནས་གཟུང་འཛིན་ལས་གྲོལ་བའི་
རྣམ་ཤེས་ཡོད་མེད་སོགས་གང་དུ་ཡང་མི་རུང་བའི་སྟོང་པ་འབའ་ཞིག་ཙམ་ཞིག་དོན་
དམ་པའི་གནས་ཚུལ་ཡིན་གྱི། དེ་ལས་གཞན་པའི་ཡེ་ཤེས་ནི་མེད་པར་འདོད་པ་ཡང༌།
ཁོ་བོ་ཅག་ལྟར་ན་སེམས་ཙམ་ལས་འདའ་བར་མ་མངོན་ཏེ། སེམས་ཙམ་རྣམ་བརྫུན་པ་
དང༌། ཁྱེད་ཅག་རྣམས་ས་གཞན་པའི་གཉིས་མེད་ཀྱི་ཡེ་ཤེས་ཟུར་པ་མེད་པར་མཐུན་
ལ། དེའི་ཆ་ནས་སེམས་ཙམ་རྣམ་བརྫུན་པ་དང་མཐུན་ལ། འོན་ཏེ་ཁྱེད་ཀྱིས་ནི་རྣམ་
ཤེས་སྟོང་པ་རང་གི་ངོ་བོ་བདེན་པར་འདོད་ལ། ཅིག་ཤོས་ཀྱིས་ནི་དེར་མི་འདོད་པ་ཁྱད་
པར་མངོན་ནོ། །དེས་ན་ཁྱེད་ཀྱི་དབུ་མའི་ལྟ་བ་ནི། གཟུང་འཛིན་གྱིས་སྟོང་པའི་རྣམ་
ཤེས་རང་གི་ངོ་བོར་མེད་ཅེས་པ་འདི་ཡིན་ལ། རྣམ་བརྫུན་པའི་ལྟ་བ་ནི། སྣང་བའི་རྣམ་
པ་སེམས་སུ་མི་བདེན་པ་ཙམ་ཞིག་(༥༠ན)ཡིན་ཟེར་བ་ནི་དབུ་མའི་ལྟ་བ་གཉིས་མེད་ཀྱི་
ཡེ་ཤེས་ཡིན་པ་ལ་སྐྲག་ནས། དེ་ཁས་ལེན་དགོས་ཀྱིས་དོགས་ནས། དབུ་མའི་ལྟ་བ་
རང་ལུགས་འཇོག་མཚམས་རྣམ་བརྫུན་པ་ལས་མ་འཕགས་པ་ཞིག་ཁས་བླངས་ནས་
དེའི་ཤུགས་ཀྱིས་རྣམ་བདེན་པའི་ལྟ་བ་རྣམ་བརྫུན་པའི་ལྟ་བ་ཡིན་ནོ། །ཞེས་སོགས་སྨྲ་
དགོས་པ་བྱུང༌། ཞེས་རྗེ་རེད་མདའ་བ་བཀག་ནས། རང་ལུགས་འཇོག་པ་གནང་བའི་ཚེ།
- 79 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཇི་སྐད་དུ། ཡོད་མིན་མེད་མིན་གཉིས་ཀ་མིན། །གཉིས་ཀའི་བདག་ཉིད་མིན་པ་མིན། །
མཐའ་བཞི་ལས་ནི་གྲོལ་བ་ཡི། །དེ་ཉིད་དབུ་མ་པ་ཡི་རིགས། །ཞེས་ཡོད་མེད་ལ་
སོགས་པའི་མཐའ་བཞི་ཀ་དང་བྲལ་བའི་ཤེས་རབ་ལ་དབུ་མའི་ལྟ་བ་ཞེས་བཤད་པ་
དེའི་དོན་འགྲེལ་པའི་ཚུལ་ལ་རྒྱལ་བ་སྲས་བཅས་དགྱེས་པ་སྐྱེད་པའི་དབུ་མ་ཆེན་པོའི་
འགྲེལ་ཚུལ་དང༌། ལྔ་བརྒྱ་པ་ཐ་མ་རྣམས་དགའ་བར་བྱེད་པའི་དབུ་མའི་དགོངས་པ་
འགྲེལ་ཚུལ་ལོ། །དང་པོ་ནི། ཀུན་བརྟགས་དང་གཞན་དབང་གི་ཆོས་ཐམས་ཅད་ཡོད་
པ་མ་ཡིན་ཏེ། མེད་བཞིན་དུ་རྣམ་པ་ཐམས་ཅད་དུ་བརྫུན་པའི་སྣང་བ་འབའ་ཞིག་ཡིན་
པའི་ཕྱིར། མེད་པ་མིན་ཏེ། གདོད་མ་ནས་ཡོད་མ་མྱོང་ན་དེ་ལ་ལྟོས་པའི་མེད་པ་མི་སྲིད་
པ་དེའི་ཕྱིར་དང་། མེད་པ་ནི་ཡོད་པ་ལས་བཟློག་པ་ལ་བྱའི། ཡོད་པ་ཉིད་མ་གྲུབ་པའི་
ཕྱིར། དེ་བཟློག་པས་མེད་པ་མི་འགྲུབ་པས་སོ། །ཞེས་སོགས་གསུངས་འདུག་ཅིང་།
མཐའ་དེ་དག་སྤངས་པའི་དོན་དམ་བདེན་པའི་ངོ་བོར་གྱུར་པའི་ཡེ་ཤེས་འབའ་ཞིག་ལ་
མཐར་འཛིན་པ་ཡོད་པ་མ་ཡིན་ཏེ། ཡེ་ཤེས་དེ་ཉིད་ལ་དམིགས་(༥༠བ)ནས་མཐའ་དེ་
དག་དྲུངས་ནས་འབྱིན་པའི་ཕྱིར། མཐར་འཛིན་རྒྱུད་ལྡན་གྱི་ཤེས་པས་ཡེ་ཤེས་དེ་ལ་
ཡོད་མེད་སོགས་ཀྱི་མཐར་འཛིན་པ་མི་སྲིད་དེ། ཡེ་ཤེས་དེ་མཐར་འཛིན་གྱི་ཤེས་པའི་
ཡུལ་དུ་དོན་སྤྱི་ཙམ་ཡང་འཆར་དུ་མི་རུང་ན། མཐར་འཛིན་རྒྱུད་ལྡན་གྱི་ཤེས་པས་དེ་
དཔྱད་གཞིར་གཟུང་ནས་ཡོད་མེད་ལ་སོགས་པར་འཛིན་པ་མི་སྲིད་པའི་ཕྱིར། རྒྱུ་མཚན་
དེའི་ཕྱིར་གཉིས་མེད་ཀྱི་ཡེ་ཤེས་བདེན་གྲུབ་ངོ་བོ་ཉིད་ཀྱིས་སྟོང་པའམ། མེད་པའི་
རིག་པ་ནི་བསམ་པར་བྱ་བ་མ་ཡིན་ནོ། །ཞེས་དང༌། གཉིས་པ་ལྔ་བརྒྱ་པ་ཐ་མ་
རྣམས་དགའ་བར་བྱེད་པའི་དབུ་མའི་ལྟ་བ་ནི། གནས་བརྟན་ཆེན་པོ་སངས་རྒྱས་བསྐྱངས་
སོགས་ཀྱིས་དེ་ལྟར་བཤད་མ་ཐག་པའི་ཀུན་རྫོབ་ཀྱི་ཆོས་ཐམས་ཅད་ཡོད་མེད་ལ་
སོགས་པའི་མཐའ་དང་བྲལ་བའི་རིགས་པ་མངོན་དུ་སོང་ཡང་། གཉིས་མེད་ཀྱི་ཡེ་ཤེས་
- 80 -



སྒྲ
གསུང་ལན་ཀླུ་སྒྲུབ་དགོངས་རྒྱན། །
ཡོད་མེད་ལ་སོགས་པའི་སྤྲོས་པ་བཀག་པའི་སྒོ་ནས་བདེན་མེད་དུ་གཏན་ལ་འབེབས་བྱེད་
ཀྱི་རིགས་པ་མ་བསལ་བར་ཀུན་རྫོབ་ཀྱི་མཚན་འཛིན་གྱི་རྟོག་པ་བཙན་ཐབས་སུ་བཀག་
པ་ཙམ་གྱིས་མཚན་མར་འཛིན་པའི་རྟོག་པའི་ས་བོན་སྤོང་མི་ནུས་ཞེས་བཤད་ཀྱང་། དེ་
དག་གི་དབུ་མ་ཆེན་པོའི་ཚུལ་འདི་དགོས་པའི་དབང་གིས་ལེགས་པར་མ་བཤད་པ་ཡིན་
ནམ། ཚུལ་ཇི་ལྟ་བུས་ཇི་ལྟར་འགྱུར་མ་འཚལ་ལ། གཞན་དུ་ན་ཁྱེད་ཀྱི་བརྗོད་པའི་ཉེས་
པ་དེ་མི་འཇུག་སྟེ། གཉིས་མེད་ཀྱི་ཡེ་ཤེས་ཚུར་མཐོང་གི་རྒྱུད་ཀྱི་རིག་པ་གང་གིས་ཀྱང་
བདེན་མེད་དུ་གཏན་ལ་འབེབས་མི་ནུས་པ་དང་ཕབ་པ་ལ་དགོས་པ་མེད་པ་དང༌། དེ་མ་
ཕབ་ཀྱང་གཉིས་མེད་ཀྱི་ཡེ་ཤེས་བསྒོམས་པས་སྒྲིབ་པ་སྤོང་ནུས་པའི་ཕྱིར་ཏེ། རྒྱུད་བླ་
མ་ལས། སེམས་དེ་རང་བཞིན་འོད་གསལ་བས་(༥༡ན)ན་ཉོན་མོངས་ངོ་བོ་མེད་
གཟིགས་པས། ཞེས་སོགས་མདོར་བསྟན་རྒྱས་བཤད་ཀྱི་གཞུང་རྣམས་ཀྱིས་གཉིས་
མེད་ཀྱི་བདེན་གྲུབ་ཀྱི་དོན་ལ་མཉམ་གཞག་ཏུ་བསྒོམས་པས་ཐམས་ཅད་གདོད་མ་ནས་
སྤོང་ནུས་པར་བཤད་དོ། །ཞེས་སོགས་རྗེ་ཀརྨ་བའི་ཊིཀྐར་གསུངས་སོ། ། དེ་རྣམས་
དོགས་པ་ཞུས་ན། རྒྱལ་བ་སྲས་བཅས་དགྱེས་པ་སྐྱེད་པའི་དབུ་མ་ཆེན་པོའི་དགོངས་
པ་འགྲེལ་ཚུལ་གྱི་སྐབས་སུ། ཡོད་མེད་མེད་མིན་གཉིས་ཀ་མིན། །གཉིས་ཀའི་བདག་
ཉིད་མིན་པ་མིན། །ཅེས་པའི་དོན་འཆད་པ་གནང་བའི་ཚེ། ཀུན་བརྟགས་དང་གཞན་
དབང་གི་ཆོས་རྣམས་ཀྱི་སྟེང་དུ། ཡོད་མིན་མེད་མིན་གྱི་རྣམ་གཞག་མཛད་ནས། ཡོངས་
གྲུབ་ཀྱི་སྟེང་དུ་དེའི་རྣམ་གཞག་མི་མཛད་པའི་རྒྱུ་མཚན་གང་ཡིན་ཞེས་ཞུའོ། །དེ་ལ་
གལ་ཏེ་དོན་དམ་བདེན་པ་བདེན་པར་ཡོད་པས་ཡོད་མེད་ལ་སོགས་པའི་མཐའ་གཉིས་
དང་བྲལ་ཚུལ་མི་འཆད་པ་ཡིན་ནོ། །ཞེས་གསུངས་ན། བདེན་གྲུབ་ཞལ་གྱིས་བཞེས་
ཕྱིན། དབུ་མ་ཆེན་པོའི་ལུགས་ཀྱི་མཐའ་བྲལ་ཞལ་གྱིས་བཞེས་པའི་གོ་སྐབས་མེད་
དོ། །དེའི་ཆ་ནས་ཡོད་མིན་མེད་མིན་གྱི་འབྲུ་ཀུན་བརྟགས་དང་གཞན་དབང་ཁོ་ན་
= 81



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མཛད་རྒྱུ་ཡིན་ན། གཟུང་འཛིན་གཉིས་མེད་ཀྱི་ཡེ་ཤེས་ཆོས་ཅན། ཁྱོད་རྟག་ཆད་ཀྱི་
མཐའ་བཞི་དང་བྲལ་བའི་དབུ་མ་ཆེན་པོ་ཡིན་པར་ཐལ། ཁྱོད་གནས་ལུགས་མཐར་ཐུག་
ཡིན་པའི་ཕྱིར། དབུ་མ་ཞེས་རྟག་ཆད་ཀྱི་མཐའ་དང་བྲལ་བའི་དབུས་ལ་འཇོག་པ། ཀླུ་
སྒྲུབ་ཡབ་སྲས་ཀྱི་དགོངས་པའོ། །དེས་ན། ཡོད་མིན་མེད་མིན་གཉིས་ཀ་མིན། །ཞེས་
སོགས་མཐའ་བྲལ་སྟོན་པའི་གསུང་རབ་ཟབ་མོ་(༥༡༠)ལ་འབྲུ་སྣོན་མཛད་པའི་ཚེ།
ཆོས་ཐམས་ཅད་ཀྱི་སྟེང་དུ་མཐའ་བཞི་དང་བྲལ་བའི་བཤད་པ་གནང་དགོས་ཀྱི། ཀུན་
བརྟགས་དང་གཞན་དབང་ཁོ་ནའི་སྟེང་དུ་བཤད་པ་མཛད་ན་ཕྱོགས་གཅིག་པའི་དབུ་མ་
གསུངས་པ་དེ་ཁོ་ནར་འགྱུར་བས་བདེན་གྲུབ་ཞལ་གྱིས་བཞེས་པའི་སྐྱོན་དུ་གོ་ལགས།
དོན་བསྡུ་ན། དོན་དམ་བདེན་པ་བདེན་པར་ཡོད་པར་ཞལ་གྱིས་བཞེས་ན། དོན་དམ་
བདེན་པ་མཐའ་བཞི་དང་མ་བྲལ་བས། མཐའ་བྲལ་ཆེན་པོ་ཉམས། དོན་དམ་བདེན་པ་
མཐའ་བཞི་དང་མ་བྲལ་ན། ཀུན་རྫོབ་མཐའ་བྲལ་འཇོག་མི་ཐུབ་པས་བདེན་པ་གཉིས་
ཀའི་སྟེང་དུ་མཐའ་བྲལ་འཇོག་དགོས་པར་གོ་ལགས། སངས་རྒྱས་བསྐྱངས་འགོག་པ་
ན། གཉིས་མེད་ཀྱི་ཡེ་ཤེས་བདེན་མེད་དུ་རིགས་པ་གང་གིས་ཀྱང་གཏན་ལ་འབེབས་མི་
ནུས་པ་དང་། གཏན་ལ་ཕབ་པ་ལ་དགོས་པ་མེད་པ་དང་། གཏན་ལ་མ་ཕབ་ཀྱང་གཉིས་
མེད་ཀྱི་ཡེ་ཤེས་སྒོམ་པ་རྐྱང་པས་སྒྲིབ་པ་སྤོང་ནུས་གསུང་བ་ལ། འོ་ན། འཁོར་ལོ་བར་
པར་གཉིས་མེད་ཀྱི་ཡེ་ཤེས་བདེན་མེད་དུ་ཐོས་བསམ་གྱིས་གཏན་ལ་མ་ཕབ་པར་ཐལ།
གཉིས་མེད་ཀྱི་ཡེ་ཤེས་བདེན་མེད་དུ་རིགས་པ་གང་གིས་ཀྱང་གཏན་ལ་འབེབས་མི་
ནུས་པའི་ཕྱིར། འདོད་ན། འཁོར་ལོ་བར་པར་གཟུགས་ནས་རྣམ་མཁྱེན་གྱི་བར་གྱི་
ཆོས་ཐམས་ཅད་བདེན་མེད་དུ་གཏན་ལ་མ་ཕབ་པར་ཐལ། འདོད་པའི་ཕྱིར། འདོད་ན།
འཁོར་ལོ་བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་མེད་དུ་
གསུངས་པ་ཐོས་བསམ་གྱིས་གཏན་ལ་འབེབས་པའི་དབང་དུ་བྱས་པ་ཡིན་ལ། སྒོམ་
- 82 -



གསུང་ལན་ཀླུ་སྒྲུབ་དགོངས་རྒྱན། །
པས་ཉམས་མྱོང་གི་ལྟ་བ་འཁོར་ལོ་ཐ་མར་བསྟན་པ་ཡིན་ནོ། །ཞེས་པའི་བཞེད་པ་དང་
ང་། ༢ན)འགལ་ལོ། །ཡང་སྐབས་འདིའི་ཊིཀྐར། ཟག་མེད་ཀྱི་དབྱིངས་ཞེས་བྱ་བའི་མིང་
ཅན། གཉིས་མེད་ཀྱི་ཡེ་ཤེས་སངས་རྒྱས་ཀྱི་སྙིང་པོ་དེ། རྟག་བརྟན་གཡུང་དྲུང་གི་བདེན་
པ་ཁོ་ནར་རྒྱུད་བླ་མར་བཤད་ལ། དེ་ལ་བདེན་མི་བདེན་སོགས་ཀྱི་དཔྱད་པ་འཇུག་པའི་
སྐབས་མི་སྲིད་པས། བདེན་འཛིན་དང་བདེན་མེད་དུ་འཛིན་པའི་གཉེན་པོ་ཟུར་པ་རྒྱུད་
བླ་མར་མ་བསྟན། ཞེས་གསུང་བ་ལ་ཡང་མི་བདེ་བ་ཡོད་དེ། སངས་རྒྱས་ཀྱི་གཉིས་མེད་
ཀྱི་ཡེ་ཤེས་བདེན་པར་འཛིན་པའི་བདེན་འཛིན་གྱི་གཉེན་པོ་རྒྱུད་བླ་མར་བསྟན་པར་ཐལ།
དེའི་གཉེན་པོ་མངོན་རྟོགས་རྒྱན་དུ་བསྟན་པའི་ཕྱིར། དེར་ཐལ། དེ་བཞིན་གཤེགས་པ་
བདེན་པར་འཛིན་པའི་བདེན་འཛིན་གྱི་གཉེན་པོ་དེར་བསྟན་པའི་ཕྱིར། དེར་ཐལ། རྒྱལ་
ལ་སོགས་ལ་ཆགས་པ་ཕྲ། །ཞེས་པས་འབྲས་བུ་ལ་མཚན་འཛིན་དངོས་བཟུང་ནས།
ཆོས་རྣམས་རང་བཞིན་གཅིག་པར་ནི། །ཤེས་པས་ཆགས་པ་སྤོང་བ་ཡིན། །ཞེས་པས་
དེ་སྤོང་བྱེད་ཀྱི་གཉེན་པོ་བསྟན་པའི་ཕྱིར། །
ཡང་ཊིཀྐར་ལྔ་བརྒྱ་པ་ཐ་མ་རྣམས་འབྲིད་པར་བྱེད་པའི་དབུ་མའི་ལྟ་བ་སྒོམ་ཚུལ་
སངས་རྒྱས་བསྐྱངས་ཀྱི་ལྟ་བ་སྒོམ་ཚུལ་ལ་མཛད་འདུག་པ་འདིའི་དོན་དེ་བཅོམ་ལྡན་
འདས་ཀྱིས་སྨན་བླའི་མདོ་ཆོག་ཏུ། ལྔ་བརྒྱ་པ་ཐ་མ་ལ་དམ་པའི་ཆོས་ལྟར་བཅོས་པ་
འབྱུང་བ་ན། ཞེས་གསུངས་པ་བཞིན་དུ། དཔལ་མགོན་འཕགས་པ་ཀླུ་སྒྲུབ་ཀྱི་རིགས་
ཚོགས་དང་། སློབ་དཔོན་སངས་རྒྱས་བསྐྱངས་ཀྱི་འགྲེལ་པ་བུདྡྷ་པཱ་ལི་ཏ། སློབ་དཔོན་
ཟླ་བ་གྲགས་པས་མཛད་པའི་དབུ་མ་འཇུག་པ་སོགས་ལྔ་བརྒྱ་པ་ཐ་མའི་དུས་སུ་བྱུང་
ཞིང་། དེ་ཡང་དམ་པའི་ཆོས་ལྟར་བཅོས་པ་ཡིན་(། ༢བ)གསུང་བར་འདུག་པ། སྤྱིར་
སངས་རྒྱས་ཀྱི་བསྟན་པ་ལོ་ལྔ་སྟོང་དུ་གནས་པ། མཁན་ཆེན་ཞི་བ་འཚོ་དང་། སློབ་
དཔོན་ཤནྟི་པ་སོགས་མཁས་གྲུབ་རྣམས་ཞལ་འཆམ་པར་འབྱུང་ཞིང་། ལྔ་སྟོང་པོ་ཕྱེད་
- 83 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཕྱེད་དུ་བགོས་པས་ལྔ་བརྒྱ་པ་ཕྲག་བཅུའི་བར་དུ་བསྟན་པ་གནས་པར་བཤད་ལ། དང་
པོ་ལ་ཁོང་དུ་ཆུད་པའི་ལེའུ བསྒྲུབ་པའི་ལེའུ། ལུང་གི་ལེའུ་སྟེ་གསུམ་ལས། དང་པོ་ལ།
དགྲ་བཅོམ། ཕྱིར་མི་འོང་། རྒྱུན་ཞུགས་ཀྱི་ལེའུ་གསུམ་གྱི་སྒོ་ནས། ལྔ་བརྒྱ་པ་ཕྲག་དང་
པོ་གསུམ་དང་། བར་པ་ལ་ལྷག་མཐོང་། ཏིང་ངེ་འཛིན་ཚུལ་ཁྲིམས་ཀྱི་ལེའུ་སྟེ་གསུམ་
དང་། ལྔ་བརྒྱ་པ་བདུན་པ་སོགས་གསུམ་ལ། མངོན་པ། མདོ་སྡེ། འདུལ་བའི་ལེའུ་
གསུམ་དང་དགུ་སྟེ། དེའི་སྟེང་དུ་རྟགས་ཙམ་འཛིན་པའི་ལེའུ་སྟེ། ལྔ་བརྒྱ་པ་ཕྲག་བཅུ་
བཤད་ལ། ལྔ་བརྒྱ་པ་ཐ་མ་རྣམས་མགུ་བར་བྱེད་པའི་ལྟ་བ། ཞེས་སློབ་དཔོན་སངས་རྒྱས་
བསྐྱངས་སོགས་ཀླུ་སྒྲུབ་རྗེས་འབྲང་དང་བཅས་པ་ལ་ཟུར་ཟ་བ་གནང་འདུག་པ། ལྔ་
བརྒྱ་པ་ཐ་མ་རྣམས་ཀླུ་སྒྲུབ་ཀྱི་ལྟ་བས་མགུ་ན་ལེགས་འདུག་ནའང་། དེ་དཀའ་བའི་
རིགས་སུ་འདུག་ལ། ལྔ་བརྒྱ་པ་ཐ་མ་ཞེས་པ་ལ། རྟགས་ཙམ་འཛིན་པའི་ལྔ་བརྒྱ་པ་ཐ་
མ་དང་། སྤྱིར་སངས་རྒྱས་ཀྱི་བསྟན་པ་ལོ་ལྔ་སྟོང་དུ་གནས་པ། དུམ་བུ་གཉིས་སུ་བགོས་
པའི་ཉིས་སྟོང་ལྔ་བརྒྱ་པ་དང་པོ་ལ། སངས་རྒྱས་ཀྱི་བསྟན་པ་གནས་པ་གོང་འཕེལ་གྱི་
སྐབས་ཡིན་ཞིང་། ཉིས་སྟོང་ལྔ་བརྒྱ་པ་གཉིས་པ་ལ་གནས་པ་འགྲིབ་པའི་སྐབས་
ཡིན་པས། ཉིས་སྟོང་ལྔ་བརྒྱ་པ་གཉིས་པ་ལ། ལྔ་བརྒྱ་པ་ཐ་མ་ཞེས་སློབ་དཔོན་(༥༣ན)
ཞི་བ་འཚོ་བཞེད་པ་གང་གི་དབང་དུ་བྱས་ཀྱང་། གནས་བརྟན་ཆེན་པོ་སངས་རྒྱས་
བསྐྱངས། ལྔ་བརྒྱ་པ་ཐ་མའི་དུས་ཀྱི་པཎྜི་ཏ་མ་ཡིན་ཏེ། དེ་ལྔ་བརྒྱ་པ་དང་པོ་སངས་
རྒྱས་ཀྱི་བསྟན་པ་གནས་པ་གོང་འཕེལ་གྱི་སྐབས་སུ་བྱོན་པའི་ཕྱིར། གཟུང་འཛིན་གཉིས་
མེད་ཀྱི་ཡེ་ཤེས་བདེན་གྲུབ་ལ་རྩེ་གཅིག་ཏུ་མཉམ་པར་བཞག་པས་སྒྲིབ་པ་སྤོང་ནུས་པ་
དང་། དོན་དམ་བདེན་པ་ལ་བདེན་མི་བདེན་གྱི་དཔྱད་པ་མི་འཇུག་པར་མ་ཟད་དོན་
དམ་བདེན་པ་ལ་དམིགས་ནས་བདེན་པར་འཛིན་པ་ཡང་སྐྱེ་བ་མི་སྲིད་དེ། དེ་ལ་དམིགས་
པས་བདེན་འཛིན་གྱི་ས་བོན་དྲུངས་ནས་འབྱིན་པའི་ཕྱིར། ཞེས་གསུངས་པ་མི་འཐད་པ་
- 84 -



གསུང་ལན་ཀླུ་སྒྲུབ་དགོངས་རྒྱན། །
འདྲ་སྟེ། རྒྱལ་བ་བདེན་པར་འཛིན་པའི་བདེན་འཛིན་ཡོད་པར་མ་ཟད་སྟོང་པ་ཉིད་ལ་
དམིགས་ནས་བདེན་པར་འཛིན་པའི་བདེན་འཛིན་སློབ་དཔོན་གྱིས་མང་དུ་གསུངས་
པའི་ཕྱིར་ཏེ། འགྲེལ་པ་དོན་གསལ་ལས། སྟོང་པ་ཉིད་དང་། ཕ་རོལ་ཏུ་ཕྱིན་པའི་དོན་
དང༌། མཐོང་བ་དང་། སྒོམ་པ་དང༌། མི་སློབ་པའི་ལམ་ལ་གཟུང་བར་རྣམ་པར་རྟོག་པ་
རྣམས་ཏེ། ཞེས་ཇི་ལྟ་བ་སྟོང་པ་ཉིད་ལ་དམིགས་ནས་ལོངས་སྤྱད་བྱར་བདེན་པར་ཞེན་
པའི་ཤེས་སྒྲིབ་གཟུང་རྟོག་བཤད་པའི་ཕྱིར། གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་ཏུ་བཞེད་པ་འགྲེལ་པ་དོན་གསལ་གྱི་ལུགས་ཀྱི་ཕྱོགས་སྔ་ཡིན་ཏེ། སངས་རྒྱས་
ཀྱི་ཐུགས་རྒྱུད་ཀྱི་གཟུང་འཛིན་གཉིས་མེད་ཀྱི་ཡེ་ཤེས་བདེན་པར་གྲུབ་ན། རྣམ་མཁྱེན་
བདེན་གྲུབ་ཏུ་བཞེད་དགོས་ཏེ། སངས་རྒྱས་ཀྱི་ཐུགས་རྒྱུད་ཀྱི་གཟུང་འཛིན་གཉིས་མེད་
ཀྱི་ཡེ་ཤེས་བདེན་པར་གྲུབ་པའི་ཕྱིར། འདོད་ལན་མཛད་པ་(༥༣བ)ལས་འོས་མི་འདུག་
པ། དེ་ཇི་ལྟར་ན་གདམས་ངག་གི་གཞུང་ཐམས་ཅད་དང་འགལ་ཞིང་། ཁྱད་པར་དུ་
སངས་རྒྱས་དཀོན་མཆོག་གི་འགྲེལ་པར། སངས་རྒྱས་ལ་སངས་རྒྱས་དང་བྱང་ཆུབ་
དག་མཚན་ཉིད་གཅིག་པ་ཉིད་ཀྱིས་སངས་རྒྱས་སུ་བྱེད་པའི་ཆོས་ཀྱི་མཚན་ཉིད། རྣམ་
པ་ཐམས་ཅད་མཁྱེན་པ་ཉིད་མི་དམིགས་པ་ལ་གཟུགས་ལ་སོགས་པར་མི་སྦྱོར་བས།
དམིགས་པར་བྱ་བ་དང་། དམིགས་པར་བྱེད་པ་མཉམ་དུ་ཤེས་པ་ཞེས་བྱ་བ་དང་། ཞེས་
རྣམ་མཁྱེན་དོན་དམ་པར་མི་དམིགས་པར་བཤད་ཅིང་། དམིགས་བྱ་ཡུལ་དང་། དམིགས་
བྱེད་རྣམ་མཁྱེན་དོན་དམ་པར་མི་དམིགས་པར་བཤད་འདུག་པས་ཇི་ལྟར་ལགས། ཞེས་
ཞུའོ། །མདོར་ན། གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཏུ་བཞེད་པ་འདི་
གངས་ཅན་གྱི་མཁས་གྲུབ་ཀུན་གྱི་དགོངས་པ་མ་ཡིན་ཏེ། རྗེ་བཙུན་གྲགས་པ་རྒྱལ་
མཚན་སོགས་ཀྱིས་བདེན་གྲུབ་ཁས་ལེན་ཕྱིན་ཆད་རྟག་མཐར་ལྷུང་བར་བཤད་ཅིང་།
རྣལ་འབྱོར་གྱི་དབང་ཕྱུག་མི་ལ་རས་པས་ཀྱང་། དོན་དམ་བདེན་པའི་དབང་དུ་ནི། །
- 85-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བགེགས་ལས་སངས་རྒྱས་ཉིད་ཀྱང་མེད། །ཅེས་གསུངས་པ་སངས་རྒྱས་དོན་དམ་པར་
ཡོད་པ་ཇི་ལྟར་རིགས། ཆོས་དཀོན་མཆོག་གི་འགྲེལ་པར་ཡང་། གཞི་ལམ་རྣམ་པས་
བསྡུས་པའི་ཆོས་ཐམས་ཅད་ངོ་བོ་ཉིད་ཀྱིས་མེད་པར་བཤད་པ་དང༌། དེ་བཞིན་དུ་
གདམས་ངག་གི་སྐབས་ཐམས་ཅད་དུ། དོན་དམ་པར་གྲུབ་པའི་ཆོས་མི་སྲིད་པར་བཤད་
འདུག་ན་འགྲེལ་པ་དོན་གསལ་གྱི་ལུགས་ལ། བདེན་གྲུབ་བཞེད་པ་ཇི་ལྟར་རིགས། རྗེ་
རེད་མདའ་པ་འགོག་པའི་ཚེ། ཁྱོད་ཀྱི་ལྟ་བ་(༥༩ན)འདི་སེམས་ཙམ་པའི་ལྟ་བ་ལས་མ་
འདས་ཞེས་གསུང་བ་མི་འཐད་དེ། མངོན་རྟོགས་རྒྱན་འདིར་ལྟ་བའི་རིམ་པ་ལ། གང་
ཟག་གི་བདག་མེད་རྟོགས་པའི་ལྟ་བ། གཉིས་སྟོང་རྟོགས་པའི་ལྟ་བ། སྤྲོས་བྲལ་རྟོགས་
པའི་ལྟ་བ་སྟེ་གསུམ་བཤད་ཅིང་། དེ་ལས་མང་བ་མ་བཤད་ལ། དེའི་གནད་ཀྱིས་རྣལ་
འབྱོར་ གྱི་ས་ གསུམ་ ལས་མང་བ་བཞེད་པ་རྣམས་མངོན་རྟོགས་རྒྱན་རྩ་འགྲེལ་ གྱི་
དགོངས་པ་མ་ཡིན་ཞིང་། ལྟ་བ་གསུམ་པོ་དེའི་ནང་ནས། ཉན་ཐོས་ཀྱིས་གང་ཟག་གི་
བདག་མེད་ཐུན་མོང་བ་ཙམ་གཙོ་བོར་སྒོམ་པ་དང༌། སེམས་ཙམ་པས་གཟུང་འཛིན་
རྫས་གཞན་གྱིས་སྟོང་པའི་སྟོང་ཉིད་གཙོ་བོར་སྒོམ་པ་དང་། བྱང་སེམས་དབུ་མ་པས་
མཐའ་བཞིའི་སྤྲོས་པ་དང་བྲལ་བའི་སྟོང་ཉིད་གཙོ་བོར་སྒོམ་པ་ཡིན་ལ། རྗེ་རེད་མདའ་
པ་མཐའ་བཞིའི་སྤྲོས་པ་དང་བྲལ་བའི་བདེན་སྟོང་གཙོ་བོ་སྒོམ་པར་མཛད་ཀྱི་གཉིས་
སྟོང་གཙོ་བོར་མི་སྒོམ་པས། སེམས་ཙམ་པའི་ལྟ་བ་ལས་མ་འཕགས་པའི་སྐྱོན་མེད་
དོ། །
- ཡང་འདི་ལྟར་འབུལ་ཏེ། རྣམ་བརྫུན་པས་གཟུང་འཛིན་གཉིས་ཀྱིས་སྟོང་པའི་རྣམ་
ཤེས་བདེན་པར་མ་གྲུབ་པར་ཁས་མི་ལེན་པར་ཐལ། སྣང་བའི་རྣམ་པ་སེམས་སུ་མི་
བདེན་པ་ཙམ་སྒོམ་པ་རྣམ་བརྫུན་པའི་ལྟ་བ་ཡིན། རེད་མདའ་པའི་ལྟ་བ་རྣམ་བརྫུན་
པའི་ལྟ་བ་ལས་མ་འཕགས་པའི་ཕྱིར། འདོད་ལན་གནང་ན་རྣམ་བརྫུན་པས་གཟུང་
- 86 -



གསུང་ལན་ཀླུ་སྒྲུབ་དགོངས་རྒྱན། །
འཛིན་གཉིས་མེད་ཀྱི་རྣམ་ཤེས་བདེན་གྲུབ་ཏུ་ཁས་མི་ལེན་པར་ཐལ། འདོད་པའི་ཕྱིར།
འདོད་ན། ཞལ་གྱིས་བཞེས་སོ། །ཡང་ཊིཀྐ་འདིར། གཉིས་སུ་མེད་པའི་ཡེ་ཤེས་འབའ་
ཞིག་འདི་ཡང་དག་པར་ཡོད་པའི་(༥༤བ)ངོ་བོ་ཡིན་ནོ་སྙམ་དུ་ངེས་པར་བྱས་ནས། ཞེས་
པ་རྣལ་འབྱོར་གྱི་ས་བཞི་པ་ལ་སྦྱོར་བ་གནང་བ་མི་འཐད་དེ། འདི་ཁོ་བོ་ཅག་ལྟར་ན།
རྣལ་འབྱོར་གྱི་ས་གཉིས་པ་དང༌། ཕར་ཕྱིན་པ་སྤྱི་པ་དང༌། རྗེ་ཀརྨ་པའི་ཊཱིཀྐ་ལྟར་ན།
རྣལ་འབྱོར་གྱིས་ས་གསུམ་པའི་གཞུང་དུ་འཆད་རིགས་པའི་ཕྱིར། གཟུང་བ་མེད་ན་
འཛིན་པ་མེད་དོ་སྙམ་དུ་ངེས་པར་སེམས་པའི་འཛིན་པའི་རྣམ་པའི་མཚན་ཉིད་རྣམ་པར་
རིག་པ་ཙམ་དེ་ཡང་བསལ་ཏེ་གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་
པར་ཡོད་པའི་ངོ་བོ་ཡིན་ནོ་སྙམ་དུ་ངེས་པར་བྱས་ནས། ཞེས་དབུ་སེམས་གཉིས་
ཀས་ཐུན་མོང་དུ་ཁས་ལེན་པས་འདོད་ཚུལ་ལ་འཆད་རིགས་པའི་ཕྱིར། དེས་ན་རྗེ་ཀརྨ་
པའི་ཊིཀྐར། གཉིས་སུ་མེད་པའི་ཡེ་ཤེས་འབའ་ཞིག་འདི་ཡང་དག་པར་ཡོད་པའི་ངོ་བོ་
ཡིན་ནོ། །སྙམ་དུ་ངེས་པར་བྱས་ནས། ཞེས་པའི་དོན་ལ་ཡེ་ཤེས་ལས་གཞན་པའི་སྤྲོས་
མཚན་གཉིས་པར་གྱུར་པ་མེད་པའི་ཡེ་ཤེས་འབའ་ཞིག་པ་མེད་པར་དགག་པའི་བདེན་
པ་འདི་ཡང་དག་པར་ཡོད་པའི་ངོ་བོ་ཡིན་ནོ། །སྙམ་དུ་དབུ་མ་པ་བྱིས་པའི་བློ་ཅན་དག་
གིས་ངེས་པར་བྱས་ནས། དེར་ལྟ་བ་བཟློག་པའི་ཕྱིར། གཉིས་མེད་ཡེ་ཤེས་མེད་པར་
དགག་པའི་བདེན་པ་དེ་ཡང་ཆོས་ཅན་ཡོད་པ་མིན་ཏེ། རྟེན་ཅིང་འབྲེལ་བར་འབྱུང་བ་
ཡིན་པའི་ཕྱིར། དཔེར་ན་སྒྱུ་མ་བཞིན་ནོ། །གཉིས་མེད་ཀྱི་ཡེ་ཤེས་རྣམ་གྲངས་པའི་
བདེན་པ་དེ་ངོ་བོ་ཉིད་མེད་པ་ཁོ་ན་ཡིན་ཏེ། དེ་ཡོད་པར་འཛིན་པ་ལས་འཁྲུལ་ཚབས་ཆེ་
བ་མེད་པའི་ཕྱིར། མེད་པ་ལ་ཡོད་པར་འཛིན་པས་སོ། །སྙམ་དུ་རིགས་པས་དཔྱད་པ་
བྱས་པས་སོ། །ཞེས་ཡ་མ་ཆ་བ་ཅིག་བྱུང་བ་(༥༦ན)ལ། དྲི་བ་འདི་ཞུ་སྟེ། གཟུང་འཛིན་
གཉིས་མེད་ཀྱི་ཡེ་ཤེས་མེད་པར་དགག་པའི་བདེན་པ་ཡང་དག་པར་ཡོད་དོ། །ཞེས་དབུ་
-87-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མ་པ་བྱིས་པའི་བློ་ཅན་དག་སྨྲ། ཞེས་གསུངས་པའི་དབུ་མ་པ་བྱིས་པའི་བློ་ཅན་དེ་སུ་
ཡིན་ཞེས་ཞུའོ། །དགེ་ལྡན་པ་ལ་སོགས་པ། ཟླ་བ་གྲགས་པའི་རྗེས་འབྲང་རྣམས་ཡིན་
ནོ། །ཞེས་གསུང་བ་ཡིན་ན། ཁོ་བོ་ཅག་ནི་གཟུང་འཛིན་གཉིས་མེད་ཀྱི་ཡེ་ཤེས་མེད་
དགག་ཏུ་རྨི་ལམ་དུ་ཡང་མི་འདོད་ཅིང་གཟུང་འཛིན་གཉིས་མེད་ཀྱི་ཡེ་ཤེས་མེད་པར་
དགག་པའི་བདེན་པ་ཡང་དག་པར་ཡོད་པར་ཁོ་བོ་ཅག་ག་ལ་འདོད་དེ། ཁོ་བོ་ཅག་གི་
ལུགས་ལ་དབུ་མ་ཐལ་རང་གང་གི་སྐབས་སུ་ཡང་དག་པར་གྲུབ་པའི་ཆོས་ཁས་མི་ལེན་
པའི་ཕྱིར། དེས་ན་དེ་ལྟར་སྨྲ་བའི་དབུ་མ་བྱིས་པའི་བློ་ཅན་དེ་སུ་ཡིན་གལ་ཏེ་སེམས་
ཙམ་རྣམ་བརྫུན་པ་ཡིན་ནོ་ཞེས་གསུང་ན། དེ་ཡང་མི་འཐད་དེ། སེམས་ཙམ་རྣམ་རྫུན་
པས། གཉིས་མེད་ཀྱི་ཡེ་ཤེས་མེད་དགག་ཏུ་ག་ལ་འདོད་ཅིང་། དེ་འདྲའི་མེད་དགག་
དོན་དམ་པར་ཡོད་དོ། །ཞེས་ཀྱང་ག་ལ་སྨྲ་སྟེ། དེ་འདྲའི་ཕྱོགས་སྔ་ཁས་ལེན་མཁན་
གཏན་མི་སྲིད་པས་གཉིས་སུ་མེད་པའི་ཡེ་ཤེས་ཞེས་སོགས་རྣལ་འབྱོར་གྱི་ས་བཞི་པ་ལ་
སྦྱོར་བ་ཡང་ག་ལ་རིགས་ཞེས་ཞུ། ཡང་དྲི་བ་འདི་ཞུ་སྟེ། སྔོན་པོ་དང་དེའི་བློ་དག་ལྷན་
ཅིག་དམིགས་པ་ངེས་པའི་ཕྱིར། ཞེས་པའི་སྐབས་ནས་བསྟན་པའི་ལྷན་ཅིག་དམིགས་
ངེས་ཀྱི་རྟགས་འདི་ལ་བརྟེན་ནས་སེམས་ཙམ་པའི་ལྟ་བ་རྫོགས་པར་གཏན་ལ་འབེབས་
ནུས་སམ་མི་ནུས། དང་པོ་ལྟར་ན། ལྷན་ཅིག་དམིགས་ངེས་ཀྱི་རྟགས་(༥༥བ)ལ་བརྟེན་
པའི་ལྟ་བ་འདི་སེམས་ཙམ་རྣམ་བདེན་པའི་ལྟ་བ་ལ་སྦྱོར་བ་དང་། དེའི་གོང་དུ་རྣམ་
བརྫུན་པའི་ལྟ་བ་གཏན་ལ་འབེབས་བྱེད་ཀྱི་རྣལ་འབྱོར་གྱི་ས་གསུམ་པ་ཞལ་གྱིས་
བཞེས་པ་དང་འགལ། གལ་ཏེ་མི་ནུས་ན། སེམས་ཙམ་པའི་ལྟ་བ་རྫོགས་པར་གཏན་ལ་
འབེབས་བྱེད་ཀྱི་རིགས་པ་རྣམ་དག་ཅིག་མེད་པར་འགྱུར་ཏེ། ལྷན་ཅིག་དམིགས་ངེས་
ཀྱི་རྟགས་ལ་བརྟེན་ནས་སེམས་ཙམ་པའི་ལྟ་བ་རྫོགས་པར་གཏན་ལ་འབེབས་མི་ནུས་
པའི་ཕྱིར། དེ་བཞིན་དུ། དེ་ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། སྒྱུ་མ་
- 88 -



གསུང་ལན་ཀླུ་སྒྲུབ་དགོངས་རྒྱན། །
བཞིན་དུ་ངོ་བོ་ཉིད་མེད་པ་སྟེ། ཞེས་པ་འདིས་རྣལ་འབྱོར་སྤྱོད་པའི་དབུ་མའི་ལྟ་བ་
རྫོགས་པར་གཏན་ལ་འབེབས་མི་ནུས་པར་ཐལ། ལྷན་ཅིག་དམིགས་ངེས་ཀྱི་རྟགས་ལ་
བརྟེན་ནས་སེམས་ཙམ་པའི་ལྟ་བ་རྫོགས་པར་གཏན་ལ་འབེབས་མི་ནུས་པའི་ཕྱིར།
རྒྱལ་ཚབ་དར་མ་རིན་ཆེན་གྱི་རིགས་པའོ། །དེས་ན་སེམས་ཙམ་རྣམ་བདེན་བརྫུན་གཉིས་
བསྒོམ་བྱའི་གཙོ་བོའི་ལྟ་བ་མི་འགལ་ཏེ། གཟུང་འཛིན་རྫས་གཞན་གྱིས་སྟོང་པའི་སྟོང་
ཉིད་རྟོགས་པའི་ལྟ་བ་དེ། རྣམ་བདེན་རྣམ་བརྫུན་གཉིས་ཀའི་བསྒོམ་བྱའི་གཙོ་བོའི་ལྟ་
བ་ཐུན་མོང་བ་ཡིན་པའི་ཕྱིར། འོན་ཀྱང་རྣམ་བདེན་བརྫུན་གཉིས་ལ་གྲུབ་མཐའི་ཁྱད་
པར་མི་འདྲ་བ་ནི་མང་དུ་ཡོད་དོ། །
ཁོ་བོ་ཅག་གི་ལུགས་ལ་རྣལ་འབྱོར་གྱི་ས་དེ་ལ་གསུམ་ཡོད་དེ། གང་ཟག་གི་བདག་
མེད་རྟོགས་པའི་རྣལ་འབྱོར་གྱི་ས། གཉིས་སྟོང་རྟོགས་པའི་རྣལ་འབྱོར་གྱི་ས། བདེན་
སྟོང་རྟོགས་པའི་རྣལ་འབྱོར་གྱི་ས་གསུམ་ལས། དང་པོ་ལ་ཡང་། བསམ་བྱུང་གི་རིག་པ།
སྒོམ་བྱུང་གི་རྣལ་འབྱོར། བསྒོམས་པའི་འབྲས་བུའོ། །(༥༦ན)དང་པོ་ནི། དེ་ལ་སྐྱེ་བ་
དང་འཇིག་པས་སྟོང་པའི་ཕྱིར། ཞེས་པས་འཆད། གཉིས་པ་ནི། བདག་མེད་དོ་སྙམ་དུ་
སྒོམ་པས། ཞེས་པས་འཆད། གསུམ་པ་ནི། བདག་ཏུ་མངོན་པར་ཞེན་པ་ཡོངས་སུ་བོར་
ནས། ཞེས་སོགས་ཀྱིས་བཤད། རྗེས་ཐོབ་ཏུ་ཡིད་ལ་བྱ་བའི་རིམ་པ་ཡང་ཞར་ལ་བསྟན།
གཉིས་པ་ལ་མཉམ་གཞག་ཏུ་སྒོམ་པའི་རིམ་པ་དང་། རྗེས་ཐོབ་ཏུ་ཡིད་ལ་བྱ་བའི་
རིམ་པའོ། །དང་པོ་ལ་ཡང་བསམ་བྱུང་གི་རིག་པ། སྒོམ་བྱུང་གི་རྣལ་འབྱོར། བསྒོམས་
པའི་འབྲས་བུའོ། །དང་པོ་ནི། སྔོན་པོ་དང་དེའི་བློ་དག་ལྷན་ཅིག་དམིགས་པ་ངེས་པའི་
ཕྱིར་ཞེས་པས་འཆད། གཉིས་པ་ནི། འདི་ནི་སེམས་ཙམ་ཁོ་ན་ཡིན་གྱི། ཕྱི་རོལ་གྱི་དོན་
ནི་མེད་དོ། །ཞེས་བྱ་བ་ཡིད་ལ་བྱེད་ཅིང་། ཞེས་པས་བཤད། གསུམ་པ་ནི། འཛིན་པའི་
རྣམ་པ་ཅན་གྱི་སེམས་ལ་མངོན་པར་ཞེན་པ་ཡོངས་སུ་མ་བོར་བས་ཕྱི་རོལ་ཏུ་མངོན་
- 89 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པར་ཞེན་པ་སྤངས་ཏེ། ཞེས་པས་བཤད། གཉིས་པ་རྗེས་ཐོབ་ཏུ་ཡིད་ལ་བྱ་བའི་རིམ་པ་
ནི། གཟུང་བ་མེད་ན་འཛིན་པ་མེད་དོ་སྙམ་དུ་ངེས་པར་སེམས་པས་འཛིན་པའི་རྣམ་
པའི་མཚན་ཉིད་རྣམ་པར་རིག་པ་ཙམ་དེ་ཡང་བསལ་ཏེ། གཉིས་སུ་མེད་པའི་ཡེ་ཤེས་
འབའ་ཞིག་འདི་ཡང་དག་པར་ཡོད་པའི་ངོ་བོ་ཡིན་ནོ། །སྙམ་དུ་ངེས་པར་བྱས་ནས་ཞེས་
པས་འཆད། འདིའི་དོན་ནི། གཟུང་འཛིན་རྫས་གཞན་མེད་ན། གཟུང་འཛིན་རྫས་
གཞན་དུ་སྣང་བའི་འཛིན་པ་མ་འཁྲུལ་པ་ཡང་མེད་དོ། །སྙམ་དུ་རྗེས་ཀྱི་གནས་སྐབས་
སུ་ངེས་པར་སེམས་པས་འཛིན་པའི་རྣམ་པའི་མཚན་ཉིད། གཟུང་འཛིན་རྫས་གཞན་དུ་
སྣང་བའི་རྣམ་པར་རིག་པ་མ་འཁྲུལ་བར་འཛིན་པ་དེ་(༥༦བ)ཡང་བསལ་ཏེ། གཟུང་
འཛིན་རྫས་གཞན་གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་ཡེ་ཤེས་འབའ་
ཞིག་འདི་ཡང་དག་པར་ཡོད་པ་སྟེ་མ་འཁྲུལ་བའི་ཤེས་པ་ཡིན་ནོ། །སྙམ་དུ་ངེས་པར་
བྱེད་དོ། ། །
རྣལ་འབྱོར་གྱི་ས་གསུམ་པ་ལ། བསམ་བྱུང་གི་རིག་པ། སྒོམ་བྱུང་གི་རྣལ་འབྱོར།
བསྒོམས་པའི་འབྲས་བུ་དང་གསུམ། དང་པོ་ནི། དེ་ཡང་རྟེན་ཅིང་འབྲེལ་བར་འབྱུང་བ་
ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་པ་སྟེ། ཞེས་པས་འཆད། གཉིས་པ་ནི།
ཡང་དག་པར་ན་གཅིག་ཏུ་དངོས་པོ་དང་དངོས་པོ་མེད་པ་ལ་སོགས་པར་བཏགས་པའི་
ངོ་བོ་དང་བྲལ་བ་ཡིན་ནོ་སྙམ་དུ་བསྒོམས་པས། ཞེས་པས་འཆད། གསུམ་པ་ནི་བསྒོམ་
པའི་སྟོབས་གྲུབ་པ་ན། ཁ་ཅིག་ལ་ནོར་བུ་དང་དངུལ་ལ་སོགས་པའི་ཤེས་པ་བཞིན་དུ།
འཁྲུལ་བའི་མཚན་མ་མཐའ་དག་སྤངས་པ། སྒྱུ་མ་ལྟ་བུའི་བདག་ཉིད་དུ་སྣང་བའི་བློ་
རྣམ་པར་མི་རྟོག་པ་སོ་སོར་རང་གིས་རིག་པར་བྱ་བ་ཅི་ཞིག་ལྟར་ཡང་དག་པར་སྐྱེས་ན་
རྣལ་འབྱོར་པས་ཤེས་བྱའི་སྒྲིབ་པ་ཡང་དག་པར་སྤོང་ངོ༌། །ཞེས་པས་འཆད་ཅིང་། དེས་
རྗེས་ཐོབ་ཏུ་ཡིད་ལ་བྱ་ཚུལ་ཡང་དོན་གྱིས་བསྟན། འོ་ན་སྒྱུ་མ་ལྟ་བུའི་བདག་ཉིད་དུ་
- 90 -



གསུང་ལན་ཀླུ་སྒྲུབ་དགོངས་རྒྱན། །
སྣང་བའི་བློ་རྣམ་པར་མི་རྟོག་པ་སོ་སོར་རང་གིས་རིག་པར་བྱ་བ་ཅི་ཞིག་ལྟར་ཡང་དག་
པར་སྐྱེས་ནས་ཞེས་པས་སྒྱུ་མ་ལྟ་བུའི་བདག་ཉིད་དུ་སྣང་བ་ཞེས་པའི་དོན་གང་ཡིན་ཞེ་
ན། འདིའི་དོན་ལ་མཁས་པ་མང་པོ་འདི་སྐད་གསུང་སྟེ། གཞུང་འདིས་འཕགས་པའི་
མཉམ་གཞག་ལ་རྟེན་འབྲེལ་སྒྱུ་མ་ལྟ་བུར་སྣང་བར་གསུངས་པས། མཉམ་གཞག་སྣང་
བཅས་བསྟན་ཞིང་། སློབ་དཔོན་སེང་གེ་བཟང་པོ་སྒྱུ་མ་རིགས་གྲུབ་པའི་དབུ་མ་པ་ཡིན་
(༥༧ན)ནོ། །ཞེས་ཟེར་བ་ནི་མི་རིགས་ཏེ། རྔོག་ལོའི་སྤྲིང་ཡིག་བདུད་རྩི་ཐིག་ལེ་ལས།
སྒྱུ་མ་རིགས་གྲུབ་པའི་དབུ་མ་པ་ཞེས་པ་ནི་རྨོངས་པ་ངོ་མཚར་སྐྱེད་པའི་རྣམ་གཞག་གོ །
ཞེས་ཐ་སྙད་ནོར་བར་བཤད་ཅིང་། འཕགས་པ་སློབ་པའི་མཉམ་གཞག་གི་གཟིགས་
ངོར་རྟེན་འབྲེལ་སྒྱུ་མར་སྣང་བར་འདོད་པ་ལ་ནི་དབུ་མ་པའི་དྲི་ཙམ་ཡང་མེད་དོ། །ཞེས་
ཕྱིས་ཀྱི་མཁས་པ་དག་གསུང་ངོ༌། །
འོ་ན་ལུང་དེའི་དོན་གང་ཞེ་ན། བརྒྱད་སྟོང་འགྲེལ་ཆེན་གྱི་སྐབས་དུ་མར་འབྱུང་བ་
ལྟར། འཕགས་པ་སློབ་པའི་མཉམ་གཞག་རང་ཉིད་བདེན་སྟོང་སྒྱུ་མ་ལྟ་བུ་ཡིན་པར་
ལུང་དེའི་དོན་ཡིན་གྱི། སློབ་པ་འཕགས་པའི་མཉམ་གཞག་ལ་བདེན་སྟོང་སྒྱུ་མ་ལྟ་བུའི་
སྣང་ཚུལ་ཡོད་པ་ལུང་དེའི་དོན་གཏན་མ་ཡིན་ཏེ། དེ་ལ་རིགས་པས་གནོད་པའི་ཕྱིར།
དེས་ན་འགྲེལ་ཆེན་དང་། འགྲེལ་པ་དོན་གསལ་གཉིས་ཀའི་དགོངས་པ་འཕགས་པ་
སློབ་པའི་མཉམ་གཞག་རང་ཉིད་བདེན་སྟོང་སྒྱུ་མ་ལྟ་བུ་ཡིན་པ་ལ་འཆད་རིགས་ཏེ། །
བརྒྱད་སྟོང་འགྲེལ་ཆེན་གྱི་སྟོང་ཐུན་ཆེན་མོར། དེ་བས་ན་ལུང་དང་རིགས་པ་དག་ནི། སྒྱུ་
མ་ལྟ་བུར་གཉིས་སུ་མེད་པའི་སེམས་ཀྱི་དེ་ཁོ་ཉིད་ཡོངས་སུ་ཤེས་པ་དེ་ཁོ་ན་ཉིད་རྟོགས་
པ་ལ་མངོན་པར་བརྩོན་པའི་བློ་ཅན་རྣམས་ཀྱིས་གཉིས་སུ་མེད་པ་སྒྱུ་མ་ལྟ་བུའི་སེམས་
ཡང་དག་པའི་ཀུན་རྫོབ་ཀྱི་རང་བཞིན་ཐོབ་པ་དང་བསམ་པ་ལས་བྱུང་བའི་ཤེས་པས་
རྣམ་པར་དག་ནས་རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱི་རྣམ་པ་ཐམས་ཅད་མཁྱེན་
- 91 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་ཉིད་ལ་སོགས་པའི་མངོན་པར་རྟོགས་པ་བརྒྱད་ཀྱི་རིམ་པར་གུས་པ་དང་། རྒྱུན་མི་
འཆད་པ་དང་། དུས་རིང་(༥༧༠)པོའི་ཁྱད་པར་ཅན་གྱི་སྒོམ་པས་སྒོམ་པར་བྱེད་པའི་
རྣལ་འབྱོར་པའི་དབང་ཕྱུག་རྣམས་ནི་རྟེན་ཅིང་འབྲེལ་བར་འབྱུང་བའི་ཆོས་ཀྱི་རྣམ་པར་
རྟོག་པ་མཐའ་དག་དང་བྲལ་ཞིང་། སྲིད་པ་ཇི་སྲིད་བར་རྗེས་སུ་འབྲེལ་བ་རྣམ་པར་ཤེས་
པ་ཙམ་གྱི་རྒྱུན་སྒྱུ་མ་ལྟ་བུ་ཐོབ་པར་བྱེད་དོ། །དེ་ཉིད་ནི་གཉེན་པོའི་གཙོ་བོ་ཡིན་ནོ། །
དང་པོ་སྒྱུ་མ་ལྟ་བུའོ། །ཞེས་རྣམ་པར་འཇོག་པར་བྱེད་པ་མངོན་པར་བརྗོད་པ་དང་བཅས་
པ་ནི། དེའི་རྗེས་སུ་མཐུན་པས་ཡིན་གྱི། གཉེན་པོ་ཉིད་དུ་གྱུར་པ་ནི་མ་ཡིན་ནོ། །ཞེས་
གསལ་བར་གསུངས་ཤིང་། ཡང་དེ་བཞིན་གཤེགས་པའི་རྗེས་སུ་སྐྱེས་པ། ཞེས་པའི་
མདོ་དོན་འཆད་པའི་ཚེ། བརྒྱད་སྟོང་འགྲེལ་ཆེན་ལས་དེ་ལྟར་སྒྱུ་མ་ལྟ་བུ་ཉིད་ཀྱི་ལམ་
ཤེས་པ་ཉིད་ཀྱི་རྣམ་པའི་རྗེས་སུ་སྐྱེས་པས་ན། དེ་བཞིན་གཤེགས་པའི་རྗེས་སུ་སྐྱེས་སོ་
ཞེས་བྱ་བ་ལ་སོགས་པའོ་ཞེས་གསུངས་ཤིང་། གཞན་ཡང་། མཉམ་གཞག་སྒྱུ་མ་ལྟ་བུའི་
རྣམ་གཞག་གསུངས་པ་མང་དུ་ཡོད་དོ། །འགྲེལ་པ་དོན་གསལ་ལས་ཀྱང་། །རྣམ་པར་
ཤེས་པ་སྒྱུ་མ་ལྟ་བུས་ཆོས་ཐམས་ཅད་རྟོགས་པས་འཐོབ་པ་ཡིན་ནོ། །ཞེས་སོགས་
གསལ་བར་གསུངས་སོ། །དེས་ན་འདི་ཡི་སྒྱུ་མ་ལྟ་བུ་ནི་མཉམ་གཞག་རང་ཉིད་སྒྱུ་མ་ལྟ་
བུ་ཡིན་པ་ལ་འཆད་རིགས་ཏེ། གོང་དུ། དེ་ལྟར་ན་སྒྱུ་མའི་གླང་པོས་སྒྱུ་མའི་གླང་པོ་
གཞན་ཞིག་ཕམ་པར་བྱས་པ་བཞིན་དུ། ཞེས་གཉེན་པོ་བརྫུན་པས་སྤང་བྱ་བརྫུན་པ་
སྤོང་ཚུལ་གསུངས་པ་དང་གནད་གཅིག་པས་མཉམ་གཞག་རང་ཉིད་སྒྱུ་མ་ལྟ་བུ་ཡིན་པ་
ལ་ངེས་པར་འཆད་དགོས་པའི་ཕྱིར། དེ་ལྟ་མ་ཡིན་པར་གཞུང་འཛིན་འདིས་སློབ་པ་
འཕགས་པའི་མཉམ་གཞག་སྣང་བཅས་སུ་བསྟན་ཅིང་། གཟུང་འཛིན་(༥༨ན)གཉིས་
མེད་ཀྱི་ཡེ་ཤེས་བདེན་གྲུབ་དང་། དེ་གནས་ལུགས་མཐར་ཐུག་ཏུ་བཞེད་པ་ལ་ནང་འགལ་
འབྱུང་སྟེ། སློབ་པ་འཕགས་པའི་མཉམ་གཞག་ཡེ་ཤེས་ལ་གཟུང་འཛིན་གཉིས་མེད་ཀྱི་
-92 -
=
=



གསུང་ལན་ཀླུ་སྒྲུབ་དགོངས་རྒྱན། །
ཡེ་ཤེས་བདེན་སྟོང་སྒྱུ་མ་ལྟ་བུར་སྣང་བར་ཐལ། དེ་ལ་རྟེན་འབྲེལ་བདེན་སྟོང་སྒྱུ་མ་ལྟ་
བུར་སྣང་བའི་སྣང་ཚུལ་གཅིག་ཡོད་པ་གང་ཞིག །ཀུན་རྫོབ་ཀྱི་རྟེན་འབྲེལ་འཕགས་པ་
སློབ་པའི་མཉམ་གཞག་ལ་མི་སྣང་བའི་ཕྱིར་ཏེ། ཐེག་ཆེན་སློབ་པ་འཕགས་པའི་མཉམ་
གཞག་ཡེ་ཤེས་དེས་གཟུང་འཛིན་གཉིས་མེད་ཀྱི་ཡེ་ཤེས་ལ་གཉིས་སྣང་ནུབ་པའི་སྒོ་
ནས་རྩེ་གཅིག་ཏུ་མཉམ་པར་བཞག་པའི་ཕྱིར། འདོད་ན། གཟུང་འཛིན་གཉིས་མེད་ཀྱི་
ཡེ་ཤེས་དེ་བདེན་སྟོང་སྒྱུ་མ་ལྟ་བུ་ཡིན་པར་ཐལ། སློབ་པ་འཕགས་པའི་མཉམ་གཞག་
ཡེ་ཤེས་ལ་གཟུང་འཛིན་གཉིས་མེད་ཀྱི་ཡེ་ཤེས་བདེན་སྟོང་སྒྱུ་མ་ལྟ་བུར་སྣང་། འཕགས་
པའི་མཉམ་གཞག་ཡེ་ཤེས་མ་འཁྲུལ་པའི་ཤེས་པ་ཡིན་པའི་ཕྱིར། འདོད་ན། གཟུང་
འཛིན་གཉིས་མེད་ཀྱི་ཡེ་ཤེས་བདེན་པར་མ་གྲུབ་པར་ཐལ། འདོད་པའི་ཕྱིར།
འདོད་ན་ཞལ་བཞེས་ལ་སོང་། ཡང་སློབ་དཔོན་སེང་གེ་བཟང་པོའི་ལུགས་འདི་ལ། ཀུན་
རྫོབ་བདེན་པ་གཞི་མ་གྲུབ་པ་དང་། དོན་དམ་པ་བདེན་གྲུབ་ཏུ་བཞེད་པ་རྟག་ཆད་གཉིས་
ཀའི་མཐར་ལྟུང་བ་ཡིན་ཏེ། འགྲེལ་ཆེན་སྟོང་ཐུན་ལས། དེ་བས་ན་ཀུན་རྫོབ་དང་དོན་
དམ་པའི་ཚུལ་གྱིས་དངོས་པོ་མ་ལུས་པ་ཇི་ལྟ་བ་བཞིན་དུ་ཡོངས་སུ་མཁྱེན་པའི་ཕྱིར།
རྣམ་པ་ཐམས་ཅད་མཁྱེན་པ་ཉིད་བརྙེས་པ་ཡིན་ནོ། །དེའི་ཕྱིར་འདི་ཉིད་ནི་སྒྲིབ་པ་(༥༨བ)
ཐམས་ཅད་སྤང་བ་དང་རྣམ་པ་ཐམས་ཅད་མཁྱེན་པ་ཉིད་རྟོགས་པའི་ལམ་གྱི་དམ་པ་
ཡིན་ནོ། །སོ་སོ་སྐྱེ་བོ་རྣམས་ལས་རྣལ་འབྱོར་པ་རྣམས་ཀྱི་ཁྱད་པར་འདི་ཡིན་ཏེ། དེ་དག་
ནི་སྒྱུ་མ་ལ་སྒྱུ་མ་བྱེད་པ་བཞིན་དུ་གྲགས་པ་ཙམ་དང་། བདེན་པ་ཉིད་མ་ཡིན་པ་ཇི་ལྟ་
བ་བཞིན་དུ་ཤེས་པའི་ཕྱིར་ན། དངོས་པོ་རྣམས་བདེན་པ་ཉིད་དུ་མངོན་པར་ཞེན་པར་
མི་བྱེད་དེ། དེ་བས་ན་དེ་ལ་རྣལ་འབྱོར་པ་ཞེས་བརྗོད་དོ། །ཞེས་སྟོང་ཉིད་རྟོགས་པའི་སོ་
སོ་སྐྱེ་བོའི་རྣལ་འབྱོར་པ་རྣམས་སྒྱུ་མ་མཁན་ལ་རྡེ་ཤིང་རྟ་གླང་དུ་སྣང་ཡང་རྡེ་ཤིང་རྟ་
གླང་དུ་མི་འཛིན་པ་བཞིན་དུ། སྟོང་ཉིད་རྟོགས་པའི་སོ་སོ་སྐྱེ་བོའི་རྣལ་འབྱོར་བ་ལ་དངོས་
- 93 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པོ་རྣམས་བདེན་པར་སྣང་ཡང་། བདེན་པར་མི་འཛིན་པར་གསུངས་པས། དངོས་པོ་
བདེན་གྲུབ་སློབ་དཔོན་གྱི་དགོངས་པར་ཇི་ལྟར་རིགས་ལགས་ཤིང་། ཀུན་རྫོབ་བདེན་
པར་མེད་ན་འགྲེལ་ཆེན་དྲངས་མ་ཐག་པ་དང་འགལ་བས་ཇི་ལྟར་ལགས། །
གཞན་ཡང་། འགྲེལ་ཆེན་སྟོང་ཐུན་ལས། དེས་ན་དེ་ལྟར་དོན་དམ་པའི་ངོ་བོ་ཉིད་
འགའ་ཡང་ཤེས་རབ་ཀྱི་མིག་གིས་མ་མཐོང་བ་ཉིད་མཆོག་ཏུ་དེ་ཁོ་ན་ཉིད་མཐོང་བར་
འདོད་པ་ཡིན་གྱི། མིག་བཙུམ་པ་དང་དམུས་ལོང་ལ་སོགས་པ་དང་འདྲ་བར་རྐྱེན་མ་
ཚང་བའམ་ཡིད་ལ་མི་བྱེད་པས་མ་མཐོང་བ་ནི་མ་ཡིན་ནོ། །ཞེས་དོན་དམ་པར་གྲུབ་པོ་
གཏན་མེད་པར་གསུངས་པ་དང་། བདེན་གྲུབ་འཕགས་པའི་མཉམ་གཞག་གིས་མ་
གཟིགས་པ་དང༌། ཅི་ཡང་ཡིད་ལ་མི་བྱེད་པའི་ཆད་ལྟ་སྒོམ་དུ་མི་རུང་བར་གསལ་བར་
གསུངས་འདུག་ལགས། ཡང་རྗེ་ཀརྨ་པའི་ཊིཀྐར། གཞན་མིན་པའི་དེ་བཞིན་ཉིད་ཅེས་
པ་གཟུང་འཛིན་གཉིས་མེད་ཀྱི་ཡེ་ཤེས་དོན་དམ་བདེན་པ་དང༌། དེ་(༥༩ན)གཞན་ཀུན་
རྫོབ་ཀྱི་ཆོས་ཀྱིས་སྟོང་པ་ལ་མཛད་འདུག་ནའང་། བརྒྱད་སྟོང་འགྲེལ་ཆེན་ལས། གཞན་
སྟོང་ལ་མ་བཤད་ཀྱང་རང་སྟོང་ལ་བཤད་པ་ཡིན་ཏེ། གཞན་མ་ཡིན་པའི་དེ་བཞིན་ཉིད་
ཅེས་པ། དེ་བཞིན་གཤེགས་པའི་དེ་བཞིན་ཉིད་དང༌། ཆོས་ཐམས་ཅད་ཀྱི་དེ་བཞིན་ཉིད་
ངོ་བོ་གཞན་མ་ཡིན་པར་མི་འགལ་བ་དང༌། དེ་བཞིན་གཤེགས་པའི་དེ་བཞིན་ཉིད་དང་
རབ་འབྱོར་གྱི་དེ་བཞིན་ཉིད་ངོ་བོ་གཞན་མ་ཡིན་ཞིང་མི་འགལ་བ་ལ་བཤད་པའི་ཕྱིར།
དེ་ལྟར་ཡང་། བརྒྱད་སྟོང་འགྲེལ་ཆེན་ལས། གཞན་མ་ཡིན་པའི་དེ་བཞིན་ཉིད་ཀྱི་རྗེས་
སུ་སོང་ཞེས་བྱ་བ་ནི། བདག་ཉིད་ཀྱི་དེ་བཞིན་ཉིད་དང་རྗེས་སུ་མཐུན་པ་དེ་བཞིན་ཉིད་
དེ་ཆོས་ཐམས་ཅད་ལ་རྗེས་སུ་སྦྱོར་བར་གྱུར་པའོ། །ཞེས་གཞན་མ་ཡིན་པའི་དེ་བཞིན་
ཉིད་ཀྱི་གོ་དོན་གསལ་བར་གསུངས་པའི་ཕྱིར།
གཞན་ཡང༌། སློབ་དཔོན་སེང་གེ་བཟང་པོའི་འགྲེལ་པའི་དགོངས་པ་གཟུང་འཛིན་
- 94 -



གསུང་ལན་ཀླུ་སྒྲུབ་དགོངས་རྒྱན། །
གཉིས་མེད་ཀྱི་ཡེ་ཤེས་བདེན་གྲུབ་ཡིན་པ་ལ་སྦྱོར་བ་དགོངས་པ་གཏན་མ་ཡིན་ཏེ། འགྲེལ་
ཆེན་གྱི་སྟོང་ཐུན་ཆེན་མོར། དེ་བཞིན་གཤེགས་པའི་ཡེ་ཤེས་ཀུན་རྫོབ་བདེན་པར་ཁས་
བླངས་པ་ལ་ཕ་རོལ་པོས་དེ་བཞིན་གཤེགས་པའི་ཡེ་ཤེས་ལ་བརྟེན་ནས་མ་རིག་པ་མི་
ལྡོག་པར་ཐལ། དེ་ཀུན་རྫོབ་པ་ཡིན་པའི་ཕྱིར། ཞེས་པའི་རྩོད་པ་བཀོད་ནས། དེ་ལ་
ཁྱབ་པ་མེད་ཀྱི་ལན་མཛད་པའི་ཕྱིར། བརྒྱད་སྟོང་འགྲེལ་ཆེན་ལས། གལ་ཏེ་ཁྱེད་ཅག་
གི་ལྟར་ན། དེ་བཞིན་གཤེགས་པའི་ཡེ་ཤེས་ཀྱང་ཀུན་རྫོབ་པ་ཡིན་ན། དེ་ལས་མ་རིག་
པའི་ངོ་བོ་ཉིད་ཡིན་པའི་ཕྱིར། རིག་པ་སྐྱེས་པ་མེད་པ་ན་མ་རིག་པ་ཇི་ལྟར་ལྡོག །ཇི་
སྲིད་དུ་མ་རིག་པ་མ་སྤངས་(༥༩བ)པ་དེ་སྲིད་དུ་ཡང་གྲོལ་བར་ཇི་ལྟར་འགྱུར། ཞེས་
བརྗོད་པ་གང་ཡིན་པ་དེ་ཡང་མ་འབྲེལ་བ་ཉིད་དོ། །འདི་ལྟར་མ་རིག་པ་ནི་རྟག་པ་ཉིད་
ལ་སོགས་པར་སྒྲོ་བཏགས་པའི་ཆོས་རྟོག་པ་ཡིན་ལ། དེ་ལས་བཟློག་པ་ཚད་མས་མི་
གནོད་པའི་ཆོས་རྟོག་པ་ནི་རིག་པ་ཡིན་ཏེ། དེས་ན་དེ་དག་གི་རྣམ་པར་བཞག་པ་ཕྱིན་ཅི་
ལོག་དང་། ཕྱིན་ཅི་མ་ལོག་པའི་རྒྱུ་མཚན་ཅན་ནི་ཤིན་ཏུ་གྲགས་པ་ཡིན་ནོ། །དེའི་ཕྱིར་
ཀུན་རྫོབ་པ་ཉིད་ཡིན་ཡང་། འགལ་བའི་ཆོས་སྐྱེས་པ་ཡིན་པའི་ཕྱིར་ཏེ། དོན་ཡང་དག་
པ་ཇི་ལྟ་བ་ཉིད་ཀྱི་རྗེས་སུ་སོང་བའི་ཕྱིན་ཅི་ལོག་ལྡོག་པས་ན་གང་གི་དེ་མ་སྤངས་པས་
ཐར་པ་མི་འཐད་པར་འགྱུར་བ་དེའི་རྒྱུ་མཚན་ཅན་གྱི། མ་རིག་པ་ཉིད་གང་ལས་ཡིན་ཏེ།
དེས་ན་འདི་ནི་གྱི་ནའོ། །ཞེས་གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཡིན་པར་
གསལ་བར་བཀག་ནས། དེ་བཞིན་གཤེགས་པའི་ཡེ་ཤེས་ཀུན་རྫོབ་བདེན་པར་གསལ་
བར་བསྟན་པའི་ཕྱིར། རྗེ་ཀརྨ་པའི་ཊཱིཀྐར། གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་ཏུ་བཤད་འདུག་པ་དོན་ལ་དགོངས་པ་མིན་ལས་ཆེ། ཆོས་རྗེ་ཤཱཀ་མཆོག་པ་སྤྱིར་
གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་དང་། ཁྱད་པར་དུ་འགྲེལ་པ་དོན་གསལ་
གྱི་ལུགས་ལ། གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཏུ་རྐང་བཙུགས་ནས་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བསྒྲུབས་པས། བརྒྱད་སྟོང་འགྲེལ་ཆེན་གྱི་ལུང་འདི་རྣམས་ལ། ཆོས་རྗེ་ཤཱཀ་མཆོག་པའི་
གྲུབ་མཐའ་འཛིན་མཁན་རྣམས་ཀྱིས་འབྲུ་ཅིག་རྒྱག་དགོས། བརྒྱད་སྟོང་འགྲེལ་ཆེན་
གོང་དུ་དྲངས་པ་དང་། ད་ལྟ་དྲངས་མ་ཐག་པ་འདི་རྣམས་ལ་འབྲུ་མ་བྱུང་ན། ཕྱིན་ཆད་
དབུ་མ་ཆེན་པོའི་གྲུབ་མཐའ་སྨྲ་བའི་སྐབས་སུ་བདེན་གྲུབ་ཁས་ལེན་པ་འདི་དོར་(༦༠ན)
ཅིག ། །
གཞན་ཡང་། སྤྱི་ཚོམས་སུ་དྲི་བ་འདི་ཞུ་སྟེ། མཁན་ཆེན་ཞི་བ་འཚོས་མཛད་པའི་
དབུ་མ་རྒྱན་གྱི་དགོངས་པའི་ལྟ་བ་དེ་ངོ་བོ་ཉིད་མེད་པར་སྨྲ་བའི་ལྟ་བ་ལ་སྐྱེལ་རིགས་
སམ་མི་རིགས། ཞེས་ཞུ། འདི་ལ་ལུགས་གཉིས་རྣམ་འབྱེད་ཅེས་བྱ་བའི་བསྟན་བཅོས་
མཛད་པ་པོ་ན་རེ། ཞི་བ་འཚོ་ཡབ་སྲས་བརྒྱུད་པ་དང་བཅས་པ། ཤིང་རྟའི་སྲོལ་གཉིས་
ཀ་ནས་བཞེད་པ་ཡིན་ཏེ། དབུ་མ་རྒྱན་དང་། ཇོ་བོས་མཛད་པའི་ཆོས་ཀྱི་དབྱིངས་སུ་ལྟ་
བའི་གླུ་གཉིས་ཀ་ལས། ཚུལ་གཉིས་ཤིང་རྟ་ཞོན་ནས་སུ། །རིག་པའི་སྲབ་སྐྱོགས་འཇུ་
བྱེད་པ། །དེ་དག་དེ་ཕྱིར་ཇི་བཞིན་དོན། །ཐེག་པ་ཆེན་པོ་ཉིད་འཐོབ་བོ། །ཞེས་འབྱུང་
ལ། ཚུལ་གཉིས་ནི་རྣལ་འབྱོར་སྤྱོད་པ་དང་ངོ་བོ་ཉིད་མེད་པར་སྨྲ་བའོ། །ཞེས་ཟེར་བ་
སྒྲུབ་བྱེད་དུ་གཏན་མི་འགྲོ་སྟེ། ལུང་འདིའི་དོན་ནི། ཐ་སྙད་དུ་ཕྱི་རོལ་གྱི་དོན་མེད་པའི་
ཚུལ་རྣམ་རིག་པ་དང་། དོན་དམ་པར་ཆོས་ཐམས་ཅད་ངོ་བོ་ཉིད་མེད་པའི་ཚུལ་གཉིས་
པོ་འདི་ཉམས་སུ་བླངས་པས་ཐར་པ་འཐོབ། ཅེས་པའི་དོན་ཡིན་གྱི། གཟུང་འཛིན་གཉིས་
མེད་ཀྱི་ཡེ་ཤེས་བདེན་གྲུབ་ཏུ་བཞེད་པ་ལ་འབྲེལ་ཅི་ཡང་མེད་པའི་ཕྱིར། སློབ་དཔོན་ཞི་
འཚོ་འདིའི་སྐབས་ཀྱི། ཚུལ་གཉིས་པོ་དེ་རང་ལུགས་སུ་བཞེད་དམ་མི་བཞེད། བཞེད་ན་
ཁྱེད་རང་ལ་འཁོར་གསུམ་འབྱུང་སྟེ། མཁན་ཆེན་ཞི་བ་འཚོས་ཆོས་ཐམས་ཅད་དོན་དམ་
པར་ངོ་བོ་ཉིད་ཀྱིས་མེད་པར་བཞེད་པར་ཐལ། དེ་འདིའི་སྐབས་ཀྱི་ཚུལ་གཉིས་པོ་རང་
ལུགས་སུ་བཞེད་པའི་ཕྱིར། རྟགས་ཁྱབ་ཁས་བླངས། འདོད་ན། དེས་གཟུང་འཛིན་
- 96 -



བ
གསུང་ལན་ཀླུ་སྒྲུབ་དགོངས་རྒྱན། །
གཉིས་མེད་ཀྱི་ཡེ་ཤེས་(༦༠བ)བདེན་གྲུབ་ཏུ་བཞེད་པར་ཐལ། དེས་སྐབས་འདིའི་ཚུལ་
གཉིས་པོ་དེ་རང་ལུགས་སུ་བཞེད་པའི་ཕྱིར། རྟགས་ཁྱབ་ཁས་བླངས། འདོད་ན། དེས་
ཆོས་ཐམས་ཅད་བདག་མེད་དུ་ཁས་མི་ལེན་པར་ཐལ། དེས་གཟུང་འཛིན་གཉིས་མེད་
ཀྱི་ཡེ་ཤེས་བདེན་གྲུབ་ཏུ་ཁས་ལེན་པའི་ཕྱིར། གསེར་མདོག་ཅན་པས་ཤིང་རྟ་ཆེན་
པོ་ཐམས་ཅད་འགལ་འདུའི་ཕུང་པོ་ལ་སྦྱོར་བ་འདུག་པས་རང་གི་གྲུབ་མཐའ་སྐྱོན་དུ་
དགོངས་པར་མཛོད་ལ། ཕྱིན་ཆད་ཤིང་རྟ་ཆེན་པོ་རྣམས་ཀྱི་གཞུང་ལུགས་ལ་རང་གང་
འདོད་ཀྱི་བཤད་པ་མ་བྱེད་ཅིག །ཇོ་བོ་རྗེས་གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་ཏུ་འདོད་དོ་ཞེས་ཟེར་བ་ཆ་མེད་པའི་རྒྱུས་གཏམ་ཡིན་ཏེ། ཇོ་བོ་རྗེས་གླེགས་བམ་
རིན་པོ་ཆེར་ལྟ་བའི་གླུ་ལས། ཆོས་ཐམས་ཅད་བདེན་པར་མེད་པའི་མེད་དགག་གནས་
ལུགས་མཐར་ཐུག་ཏུ་གསལ་བར་གསུངས་ཤིང་། དེས་ཐུགས་མི་ཚིམ་ན་ཇོ་བོ་རྗེས།
ཆོས་ཉིད་གང་གི་རྟོགས་ཤེ་ན། །ཀླུ་སྒྲུབ་སློབ་མ་ཟླ་གྲགས་ཡིན། །དེ་ལས་བརྒྱུད་པའི་
མན་ངག་ལ། །སངས་རྒྱས་ཡོད་ཀྱི་གཞན་དུ་མིན། །ཞེས་པ་འདི། དབུ་སྔས་མགོར་ཞོག་
ལ། ཇོ་བོ་རྗེ་ལ་གསོལ་བ་ཐོབ་མཛོད། ཡང་འདི་བསྐྱར་ནས་ཞུ་དགོས་ཏེ། རྗེ་བཙུན་
གྲགས་པ་རྒྱལ་མཚན་གྱིས། གལ་ཏེ་དོན་དམ་པར་ཡོད་དོ་ཞེ་ན། ཡོད་པའི་མཐར་ལྷུང་
བའི་ཕྱིར་དབུ་མའི་ལམ་མ་ཡིན་ནོ། །འོ་ན་ཁྱོད་དོན་དམ་པར་མེད་པར་འདོད་པའི་ཕྱིར་
མེད་པའི་མཐར་ལྷུང་བར་འགྱུར། ཞེ་ན། ཁོ་བོ་ཅག་ནི་དོན་དམ་པར་མེད་པར་མི་འདོད་
སྟེ། འོ་ན་ཇི་ལྟར་ཅེ་ན། ཁོ་བོ་ཅག་ནི་ཀུན་རྫོབ་ཏུ་ཇི་ལྟར་གནས་པ་དེ་ལྟར་འདོད་དེ།
ཀུན་རྫོབ་ཏུ་ནི་ཆད་པའི་མཐའ་ལས་(༦༡ན)གྲོལ། དོན་དམ་པར་ནི་གང་དུ་ཡང་མ་གྲུབ་
པས་མཐའ་ཐམས་ཅད་དང་བྲལ་བ་དབུ་མའི་ལམ། ཞེས་པ་འདི་ལ་སོགས་པ་རང་གི་རྩ་
བའི་བླ་མའི་ལུགས་རྣམ་པར་དག་པ་ཡང་ནོར་བར་བྱས་ནས། གཟུང་འཛིན་གཉིས་མེད་
ཀྱི་ཡེ་ཤེས་བདེན་པར་གྲུབ་ཅིང་། དེ་ཉིད་གནས་ལུགས་མཐར་ཐུག་ཡིན་ནོ། །ཞེས་སྒྲུབ་
-97-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བྱེད་གང་ཡང་མེད་པའི་དམ་བཅའ་མ་འཇོག་ཅིག །དེ་བཞིན་དུ་ཁྱེད་ཀྱིས་ཕར་ཕྱིན་ཐེག་
པ་ལས། སྔགས་ཀྱི་ཐེག་པ་ལྟ་བ་མཐོ་བ་སོགས་བཤད་དེ། ཆོས་རྗེ་ས་པཎ་གྱིས། ཕར་
ཕྱིན་ཐེག་པའི་སྤྲོས་བྲལ་ལས། །ལྷག་པའི་ལྟ་བ་ཡོད་གྱུར་ན། །ལྟ་དེ་སྤྲོས་པ་ཅན་དུ་
འགྱུར། །ཞེས་སོགས་ཕར་ཕྱིན་ཐེག་པ་དང་སྔགས་ཀྱི་ཐེག་པ་ལ་ལྟ་བ་མཐོ་དམའི་ཁྱད་
པར་མེད་པར་གསུངས་པ་འགོགས་པ་དང་། ཆོས་རྗེ་ས་པཎ་གྱིས། ཐགས་ཀྱི་རྒྱུ་རྣམས་
ཕལ་ཆེར་མཐུན། །སྤྱན་གྱི་དབྱེ་བས་བཟང་ངན་འབྱེད། །དེ་བཞིན་སྟོང་ཉིད་ཕལ་ཆེར་
མཐུན། །འབྲས་བུ་བཟང་ངན་ཐབས་ཀྱིས་འབྱེད། །ཅེས་ཉན་རང་འཕགས་པ་ལ་སྟོང་
ཉིད་རྟོགས་པ་ཡོད་པར་གསུངས་པ་ལ། ཁྱེད་ཀྱིས་ཉན་རང་འཕགས་པ་ལ་སྟོང་ཉིད་
རྟོགས་པ་མེད་ཅེས་ཆོས་རྗེ་ས་པཎ་གྱི་ལུགས་རྣམ་པར་དག་པ་བཀག་པ་སོགས་མི་རིགས་
པ་མང་དུ་ཡོད་ནའང་། རེ་ཞིག་བཞག །ཆོས་ རྗེ་གསེར་མདོག་ཅན་པ་དང༌། ཀརྨ་པ་
གཉིས་ལ་ཐུན་མོང་དུ་དྲི་བ་འདི་ཞུ་སྟེ། དབུ་མ་རྒྱན་ངོ་བོ་ཉིད་མེད་པར་སྨྲ་བའི་བསྟན་
བཅོས་ཡིན་ནམ་མིན། མཁན་ཆེན་ཞི་བ་འཚོ་ངོ་བོ་ཉིད་མེད་པར་སྨྲ་བ་ཡིན་ནམ་མིན་
གལ་ཏེ་མིན་ནོ་ཞེ་ན། དེ་ལྟར་ན། སློབ་དཔོན་ཀ་མཱ་ལ་ཤཱི་ལ་ཡང་ངོ་བོ་ཉིད་མེད་(༦༡བ)
པར་སྨྲ་བ་མ་ཡིན་ཞིང་། དེས་མཛད་པའི་སྒོམ་རིམ་གསུམ་དང་དབུ་མ་སྣང་བ་སོགས་ངོ་
བོ་ཉིད་མེད་པར་སྨྲ་བའི་བསྟན་བཅོས་མ་ཡིན་པར་ཐལ། དམ་བཅའ་དེའི་ཕྱིར། འདོད་
ན། དབུ་མ་སྣང་བ་ཐོགས་མེད་སྐུ་མཆེད་བཞེད་པའི་དབུ་མ་ཆེན་པོའི་བསྟན་བཅོས་
ཡིན་པར་ཐལ། འདོད་པའི་ཕྱིར། འདོད་ན། དབུ་མ་སྣང་བར། གཟུང་འཛིན་གཉིས་
མེད་ཀྱི་ཡེ་ཤེས་བདེན་གྲུབ་ཏུ་བཤད་པར་ཐལ། འདོད་པའི་ཕྱིར། འདོད་ན། དབུ་མ་
སྣང་བ་དང་སྒོམ་རིམ་གསུམ་དུ་གཟུང་འཛིན་གཉིས་མེད་ཀྱི་ཡེ་ཤེས་བདེན་གྲུབ་ཏུ་
བཤད་པའི་ཚིག་ཇི་ལྟར་ཡོད་སྟོན་པ་གནང་དགོས། གལ་ཏེ་དབུ་མ་རྒྱན་དང་དབུ་མ་
སྣང་བ་སོགས་ངོ་བོ་ཉིད་མེད་པར་སྨྲ་བའི་བསྟན་བཅོས་ཡིན་ནོ། །ཞེས་གསུང་ན། འོ་ན།
- 98 -



གསུང་ལན་ཀླུ་སྒྲུབ་དགོངས་རྒྱན། །
དབུ་མ་རྒྱན་ལས། བདག་དང་གཞན་སྨྲའི་དངོས་འདི་དག །ཡང་དག་པར་ནི་གཅིག་པ་
དང༌། །དུ་མའི་རང་བཞིན་བྲལ་བའི་ཕྱིར། །བདེན་པར་མེད་དེ་གཟུགས་བརྙན་བཞིན། །
ཞེས་པའི་གཞུང་འདིས་ངོ་བོ་ཉིད་མེད་པར་སྨྲ་བའི་ལྟ་བ་བསྟན་གྱིས། དབུ་མ་ཆེན་པོའི་
ལྟ་བ་གཏན་མི་འཆད་པར་བཞེད་དགོས་ལ། དེ་ལྟར་ན་ཞི་འཚོ་ཡབ་སྲས་ཀྱི་གཞུང་གང་
གིས་དབུ་མ་ཆེན་པོའི་ལྟ་བ་བསྟན། ཞེས་ཞུ། གཞན་ཡང་། ཞི་འཚོ་ཡབ་སྲས་ཡང་དག་
པར་གྲུབ་པའི་ཆོས་བཞེད་དམ་མི་བཞེད། བཞེད་ན། གཞུང་དྲངས་མ་ཐག་པར། ཡང་
དག་པར་ནི་གཅིག་པ་དང༌། །དུ་མའི་རང་བཞིན་བྲལ་བའི་ཕྱིར། །ཞེས་དང༌། དབུ་མ་
སྣང་བར། དངོས་པོ་ཡང་དག་པར་ངོ་བོ་ཉིད་མེད་པ་དག་ལ་ཡང་། དེ་ལས་ཟློག་(༦༢ན)
པའི་རྣམ་པར་སྒྲོ་འདོགས་པའི་འཁྲུལ་པའི་བློ་གང་ཡིན་པ་དེ་ནི་ཀུན་རྫོབ་ཅེས་བྱའོ། །
ཞེས་སོགས་དང་འགལ། མི་བཞེད་ན་ནི་ཞི་འཚོ་ཡབ་སྲས་ཀྱིས་གཟུང་འཛིན་གཉིས་
མེད་ཀྱི་ཡེ་ཤེས་བདེན་གྲུབ་ཏུ་བཞེད་པ་དང་འགལ་ལོ། །གལ་ཏེ་དབུ་མ་རྒྱན་སོགས་ངོ་
བོ་ཉིད་མེད་པར་སྨྲ་བའི་གཞུང་ཡིན་པས། སྒྲ་ཇི་བཞིན་དུ་མི་བཞེད་དོ། །ཞེ་ན། ཤིང་རྟ་
ཆེན་པོ་རྣམས་ཀྱིས་གཞུང་གང་བརྩམས་པ་ཐམས་ཅད་དེའི་བཞེད་པ་མ་ཡིན་པ་དེ་འདྲའི་
གྲུབ་མཐའ་སུས་ཁས་ལེན་ཐུབ་སྟེ། ཀླུ་སྒྲུབ་ཀྱི་རིགས་ཚོགས་ཀྱི་བསྟན་བཅོས་མཛད་པ་
དེའི་དགོངས་པ་མ་ཡིན། ཞི་འཚོ་དང་ཀ་མཱ་ལ་ཤཱི་ལས་མཛད་པའི་དབུ་མ་རྒྱན་དང་དབུ་
མ་སྣང་བ་སོགས་ཀྱང་དེ་དང་དེའི་དགོངས་པ་མ་ཡིན་པའི་ཕྱིར། རྟགས་རྣམས་སོང་།
ཆོས་ཐམས་ཅད་ངོ་བོ་ཉིད་ཀྱིས་མེད་པ་གནས་ལུགས་མཐར་ཐུག་ཡིན་པ་རྒྱུད་སྡེ་རྣམས་
ཀྱི་དགོངས་པ་ཡིན་ན། འོ་ན། དུས་ཀྱི་འཁོར་ལོར། ཕུང་པོ་རྣམ་དཔྱད་སྟོང་པ་ཉིད། །
ཆུ་ཤིང་བཞིན་དུ་སྙིང་པོ་མེད། །རྣམ་པ་ཀུན་གྱི་མཆོག་ལྡན་པའི། །སྟོང་ཉིད་དེ་ལྟར་
འགྱུར་མ་ཡིན། །ཞེས་པས་འཁོར་ལོ་བར་པ་ནས་བཤད་པའི་སྟོང་ཉིད་མེད་དགག་དེ་
གནས་ལུགས་མཐར་ཐུག་མ་ཡིན་ཞིང་། རྣམ་ཀུན་མཆོག་ལྡན་གྱི་སྟོང་ཉིད་ཅེས་པ་གཟུང་
- 99 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འཛིན་གཉིས་མེད་ཀྱི་ཡེ་ཤེས་དེ་ཉིད་གནས་ལུགས་མཐར་ཐུག་ཏུ་བསྟན་པ་མ་ཡིན་ནམ་
ཞེ་ན། དེའི་དོན་ལ་མཁས་པའི་དབང་པོ་ཁ་ཅིག །འགྲེལ་པར། ཕུང་པོ་རྣམ་པར་དཔྱད་
པའི་སྟོང་པ་ཉིད་ཆད་པའི་སྟོང་པ་(༦༢བ)ཉིད་ལས་རིང་དུ་བྱས་པ། ཞེས་གསུངས་པས།
ཕུང་པོ་ལ་རིགས་པས་དཔྱད་ནས་མ་རྙེད་ན་ཅང་མེད་དུ་འཛིན་པ་ཆད་ལྟར་བསྟན་པ་
ཡིན་གྱི། འཁོར་ལོ་བར་པའི་དངོས་བསྟན་གྱི་སྟོང་ཉིད་ཆད་སྟོང་དུ་བསྟན་པ་མ་ཡིན་
ནོ། །ཞེས་གསུངས་པ་ཡང་ལེགས་པར་བཤད་པ་ཡིན་མོད། འོན་ཀྱང་ཁོ་བོ་ནི་འདིའི་
དོན་འདི་ལྟར་འཆད་དེ། ལུང་འདིས་གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་
མཐར་ཐུག་མ་ཡིན་པར་བསྟན་པ་ཡིན་ཏེ། ཕུང་པོ་རྣམ་དཔྱད་སྟོང་པ་ཉིད། །ཆུ་ཤིང་
བཞིན་དུ་སྙིང་པོ་མེད། །ཅེས་དོན་དམ་དཔྱོད་བྱེད་ཀྱི་རིགས་པས་བརྟགས་ཤིང་དཔྱད་
པའི་ཚེ་བདེན་གྲུབ་ཀྱི་སྙིང་པོ་མ་རྙེད་པའམ། བདེན་གྲུབ་ཀྱི་སྙིང་པོ་མེད་པའི་མེད་དགག་
དེ་གནས་ལུགས་མཐར་ཐུག་ཡིན་ཞེས་བསྟན་པའི་ཕྱིར། ལུང་འདིའི་དོན་འདི་ལྟར་
འཆད་དགོས་ཏེ། བརྒྱད་སྟོང་འགྲེལ་ཆེན་ལས་དེ་ཁོ་ན་ཉིད་དུ་ནི། དངོས་པོ་དང་དངོས་
པོ་མེད་པ་ཡོངས་སུ་འཛིན་པ་དང་བྲལ་བ་མ་བརྟགས་ན་ཉམས་དགའ་བ། ཆུ་ཤིང་གི་
ཕུང་པོ་དང་འདྲ་བར་ཕྱི་དང་ནང་ན་སྙིང་པོ་མེད་པ་ཉིད་ཀྱི་དངོས་པོ་ཐམས་ཅད་ལ་དེ་ལྟ་
བུའི་རྣམ་པ་ཐམས་ཅད་མཁྱེན་པ་ཉིད་ལ་སོགས་པ། མངོན་པར་རྟོགས་པ་བརྒྱད་ཀྱི་
ཚུལ་དུ་ཤེས་རབ་ཀྱི་མིག་གིས་ངེས་པར་རྟོགས་པའི་སྒོམ་པའི་སྟོབས་རྫོགས་པ་ན།།
འགའ་ཞིག་ལ་ནོར་བུ་དང༌། དངུལ་ལ་སོགས་པའི་ཤེས་པ་ལྟར། འཁྲུལ་བའི་མཚན་མ་
མ་ལུས་པར་སྤངས་པ་ཉིད་ཀྱིས། རང་ཉིད་ཚད་མར་གྱུར་པ་ཡང་དག་པའི་དོན་ཇི་ལྟ་བ་
བཞིན་དུ་འཛིན་པའི་ཕྱིར། ཞེས་གནས་ལུགས་མཐར་ཐུག་ངོས་འཛིན་པའི་ཚེ། ཆུ་ཤིང་
གི་(༦༣ན)ཕུང་པོ་བཞིན་དུ་སྙིང་པོ་མེད་པ་ཞེས་བཤད་པའི་ཕྱིར། འདི་ནི་ལེགས་པར་
བཤད་པ་བླ་ན་མེད་པའོ། །དེས་ན་ལུང་འདིས་གཟུང་འཛིན་གཉིས་མེད་ཀྱི་ཡེ་ཤེས་
- 100 -



གསུང་ལན་ཀླུ་སྒྲུབ་དགོངས་རྒྱན། །
གནས་ལུགས་མཐར་ཐུག་མ་ཡིན་པར་བསྟན་པ་ཡིན་ཏེ། ལུང་འདིས་གནས་ལུགས་
མཐར་ཐུག་ཡིན་ན། མེད་དགག་ཡིན་དགོས་པར་བསྟན་པའི་ཕྱིར། འོ་ན་རྣམ་པ་ཀུན་ཀྱི་
མཆོག་ལྡན་པའི། །སྟོང་ཉིད་དེ་ལྟ་འགྱུར་མ་ཡིན། །ཞེས་བཤད་པའི་དོན་གང་ཞེ་ན།
དེའི་དོན། ཐབས་ཁྱད་པར་ཅན་གྱིས་ཟིན་པའི་སྟོང་ཉིད་མངོན་སུམ་དུ་རྟོགས་པའི་ཡེ་
ཤེས་ལ་རྣམ་ཀུན་མཆོག་ལྡན་གྱི་སྟོང་ཉིད་ཅེས་བཤད་པ་ཡིན་ཏེ། དེས་ན་འདུས་པའི་
སྐབས་སུ། དོན་དམ་འོད་གསལ་གྱི་ཡེ་ཤེས་དང་། ཀུན་རྫོབ་སྒྱུ་མའི་སྐུ་ཞེས་བཤད་ཀྱང་
འོད་གསལ་གྱི་ཡེ་ཤེས་དེ་ཉིད་དོན་དམ་བདེན་པར་མི་འདོད་ཅིང་། དུས་འཁོར་བ་རྣམས་
ཀྱིས་སྟོང་གཟུགས་ཕྱག་རྒྱ་ཆེན་པོ་ཞེས་བཤད་ཀྱང་། གཟུགས་དང་སྟོང་ཉིད་ཀྱི་གཞི་
མཐུན་མི་འདོད་བཞིན་དང་། འདུས་པར་སྟོང་པ་བཞིའི་ཐ་སྙད་བྱས་པ་རྣམས་ཀྱང་སྟོང་
ཉིད་མཚན་ཉིད་པ་མི་འདོད་པ་བཞིན་ནོ། །དེ་ལྟ་མ་ཡིན་པར་རྣམ་ཀུན་མཆོག་ལྡན་གྱི་
སྟོང་ཉིད་ཅེས་པ། སྟོང་ཉིད་མཚན་ཉིད་པ་ཁོ་ན་དེ་ཡང་སྟོང་ཉིད་རྟོགས་པའི་ཡེ་ཤེས་ལ་
འཇོག་དགོས་པས། གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་
ལུང་འདིས་སྟོན་ཞེས་འཆད་དགོས་ན། ངོ་བོ་ཉིད་མེད་པར་སྨྲ་བས་སྟོང་ཉིད་མངོན་སུམ་
དུ་རྟོགས་པའི་ཡེ་(༦༣བ)ཤེས་དེ་སྟོང་ཉིད་མཚན་ཉིད་པར་ཁས་ལེན་པར་ཐལ། དེས་
རྣམ་ཀུན་མཆོག་ལྡན་གྱི་སྟོང་ཉིད་ཁས་ལེན་པ་གང་ཞིག་རྣམ་ཀུན་མཆོག་ལྡན་གྱི་སྟོང་
ཉིད་དེ་སྟོང་ཉིད་མཚན་ཉིད་པ་ཁོ་ན་ལ་འཆད་རིགས། དེ་དགག་བྱ་བདེན་གྲུབ་རྣམ་པར་
བཅད་ཙམ་གྱི་མེད་དགག་རྣམ་ཀུན་མཆོག་ལྡན་གྱི་སྟོང་ཉིད་དུ་ཁས་མི་ལེན་པའི་ཕྱིར།
འདོད་ན་ངོ་བོ་ཉིད་མེད་པར་སྨྲ་བའི་སྟོང་ཉིད་ལ་མེད་དགག་གི་ཁྱབ་པ་ཁས་ལེན་པར་
རང་གཞན་ཀུན་མཐུན་པར་ཇི་ལྟར་འདོད་ནུས། རྟགས་དང་པོ་ནི། དབུ་མ་འཇུག་པའི་
རང་འགྲེལ་དུ། བདེན་པ་གཉིས་ལ་འཇུག་པའི་མདོ་དྲངས་ནས། རྣམ་ཀུན་མཆོག་ལྡན་
གྱི་སྟོང་ཉིད་ཞལ་གྱིས་བཞེས་པ་ཡིན་ནོ། །དེ་ལྟ་མ་ཡིན་པར་གཟུང་འཛིན་གཉིས་མེད་
- 101 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀྱི་ཡེ་ཤེས་གནས་ལུགས་མཐར་ཐུག་དང༌། དེ་ཉིད་བདེན་པར་གྲུབ་པ། དུས་འཁོར་
རྒྱུད་འགྲེལ་གྱི་དགོངས་པ་ཡིན་ན། དུས་འཁོར་རྒྱུད་འགྲེལ་ལ། ནང་འགལ་ཡོད་པར་
འགྱུར་ཏེ། དེ་ཉིད་ལས། དེ་བཞིན་གཤེགས་པའི་ཡེ་ཤེས་ནི་མཆོག་ཐམས་ཅད་ཀྱི་རང་
མཚན་མེད་པར་རྟོགས་པ་སྟེ། དངོས་པོ་མེད་པའི་མཚན་ཉིད་ཤིན་ཏུ་གཉིད་ལོག་པའི་
སེམས་ནི་མ་ཡིན་ནོ། །ཞེས་ཆོས་ཐམས་ཅད་རང་བཞིན་གྱིས་མེད་པ་གནས་ལུགས་
མཐར་ཐུག་ཏུ་བཤད་པ་གང་ཞིག །དུས་འཁོར་རྒྱུད་འགྲེལ་གྱི་ལུགས་ལ་གཟུང་འཛིན་
གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་ཏུ་བཞེད་པའི་ཕྱིར། གལ་ཏེ་ལུང་དེས་
ཆོས་ཐམས་ཅད་རང་བཞིན་གྱིས་མེད་པར་རྟོགས་པའི་ཡེ་ཤེས་དེ་གནས་ལུགས་མཐར་
ཐུག་ཏུ་བསྟན་ནོ། །ཞེ་ན། དེ་ལྟ་ན་ཆོས་ཐམས་ཅད་རང་བཞིན་གྱིས་མེད་པར་ཁས་ལེན་
དགོས་པས། གཟུང་འཛིན་གཉིས་མེད་ཀྱི་ཡེ་ཤེས་བདེན་པར་གྲུབ་པ་(༦༤ན)ཉམས་
སོ། །ཁ་ཅིག །སྔགས་ཀྱི་ལུགས་ལ་གཟུང་འཛིན་གཉིས་མེད་ཀྱི་ཡེ་ཤེས་དོན་དམ་བདེན་
པ་ཡིན་ཏེ། དོན་དམ་འོད་གསལ་གྱི་ཡེ་ཤེས་བཤད་པའི་ཕྱིར། ཟེར་བ་ནི་ཀུན་རྫོབ་སྒྱུ་
ལུས། དོན་དམ་འོད་གསལ་སོགས་ཀྱི་རྣམ་གཞག་ཕྱིན་ཅི་མ་ལོག་པར་རྟོགས་པ་ནི། རྗེ་
ཙོང་ཁ་པ་དང་། དཔལ་ལྡན་ཟླ་བ་གྲགས་པའི་ལུགས་ལ་མ་བརྟེན་པ། ད་ལྟར་ལམ་རིམ་
པ་ལྔ་ལ་གོ་བ་རགས་པ་ཆགས་པ་ཙམ་ཡང་དཀའ་ན། དོན་ཇི་ལྟ་བ་བཞིན་རྟོགས་པ་ལྟ་
ཅི་སྨོས་འདུག །དེས་ན་བདེན་པ་གཉིས་ཀྱི་རྫོགས་རིམ་ཞེས་པ། བདེན་པ་གཉིས་ཀྱི་
ཉམས་ལེན་ཁྱད་པར་ཅན་གྱི་སྒོ་ནས་འཇོག་གི །བདེན་གཉིས་ཀྱི་ངོ་བོ་ལ་འཇོག་པ་
ག་ལ་ཡིན། ཡང་རྗེ་ཀརྨ་པའི་ཊིཀྐར། གཟུང་འཛིན་གཉིས་མེད་ཀྱི་རྣམ་ཤེས་ དོན་ དམ་
པར་ཡོད་པ་རྣལ་འབྱོར་གྱི་ས་གསུམ་པའི་དོན་ཡིན་ཏེ། ཡེ་ཤེས་སྙིང་པོ་ཀུན་བཏུས་
ལས། གཟུང་དང་འཛིན་པ་ལས་གྲོལ་བའི། །རྣམ་ཤེས་དམ་པའི་དོན་དུ་ཡོད། །བློ་
མཚོའི་ཕ་རོལ་ཕྱིན་པ་ཡིས། །རྣལ་འབྱོར་སྤྱོད་པའི་གཞུང་དུ་བསྒྲགས། །ཞེས་པ་ཡང་
- 102 -



གསུང་ལན་ཀླུ་སྒྲུབ་དགོངས་རྒྱན།
རྣལ་འབྱོར་གྱི་ས་གསུམ་པ་འཆད་བྱེད་ཡིན་གསུངས་པ་དང་། རྣལ་འབྱོར་གྱི་ས་གསུམ་
པ་སེམས་ཙམ་རྣམ་བརྫུན་པ་དང་མཐུན་པ་དང་། གཟུང་འཛིན་གཉིས་མེད་ཀྱི་རྣམ་
ཤེས་དོན་དམ་དུ་ཡོད་པ་རྣལ་འབྱོར་གྱི་ས་གསུམ་པའི་དོན་ཡིན་གསུངས། གཟུང་འཛིན་
གཉིས་མེད་ཀྱི་རྣམ་ཤེས་དོན་དམ་པར་ཡོད་པ་རྣལ་འབྱོར་གྱི་ས་གསུམ་པའི་དོན་དུ་
མཛད་པ་མི་རིགས་པར་ཐལ། རྣལ་འབྱོར་གྱི་ས་གསུམ་(༦༤བ)པའམ། ཁོ་བོ་ཅག་ལྟར་
ན། རྣལ་འབྱོར་གྱི་ས་གཉིས་པ་གཟུང་བ་མེད་ན་འཛིན་པ་མེད་དོ་སྙམ་དུ་ངེས་པར་སེམས་
པས། ཞེས་སོགས་ཀྱི་གཞུང་གི་གཟུང་འཛིན་གཉིས་མེད་ཀྱི་རྣམ་ཤེས་བདེན་གྲུབ་ཏུ་
བསྟན་པའི་ཕྱིར་ཏེ། གཞུང་འདི་རྣལ་འབྱོར་སྤྱོད་པའི་དབུ་མ་པའི་རང་གཞུང་ཡིན་པའི་
ཕྱིར་དང་། རྣལ་འབྱོར་སྤྱོད་པའི་དབུ་མ་པས་གཟུང་འཛིན་གཉིས་མེད་ཀྱི་ཡེ་ཤེས་བདེན་
གྲུབ་ཏུ་འདོད་ཀྱང་། གཟུང་འཛིན་གཉིས་མེད་ཀྱི་རྣམ་ཤེས་བདེན་གྲུབ་ཏུ་ཁས་མི་ལེན་
པའི་ཕྱིར། རྟགས་རྣམས་ཞལ་གྱིས་བཞེས། །
གཞན་ཡང་། སེམས་ཙམ་པས་གཟུང་འཛིན་གཉིས་མེད་ཀྱི་རྣམ་ཤེས་དོན་དམ་དུ་
ཡོད་པར་འདོད་དམ་མི་འདོད། གལ་ཏེ་མི་འདོད་ན། སྔར་བཤད་པའི་བཤད་པ་རྣམས་
འབྲེལ་མེད་དུ་འགྱུར། གལ་ཏེ་སེམས་ཙམ་པས་གཞན་དབང་དོན་དམ་དུ་ཡོད་པར་
འདོད་པར་ཐལ། དེས་གཟུང་འཛིན་གཉིས་མེད་ཀྱི་རྣམ་ཤེས་དོན་དམ་དུ་ཡོད་པར་འདོད་
པའི་ཕྱིར། འདོད་ན། དེས་གཞན་དབང་དོན་དམ་དུ་ཡོད་པར་མི་འདོད་པར་ཐལ། དེས་
གཞན་དབང་ རང་གི་ངོ་བོ་བདེན་གྲུབ་ཀྱིས་སྟོང་པའི་རང་སྟོང་དུ་འདོད་པའི་ཕྱིར།
རྟགས་དོན་གྱིས་ཞལ་གྱིས་བཞེས། གསེར་མདོག་ཅན་པ། གཟུང་དང་འཛིན་ལས་རྣམ་
གྲོལ་བས། །རྣམ་ཤེས་དམ་པའི་དོན་དུ་ཡོད། །ཅེས་པའི་རྣམ་ཤེས་འདི་རྣམ་ཤེས་ལ་མི་
འཆད། ཡེ་ཤེས་ལ་འཆད་རྒྱུ་ཡིན་པས། ཚིག་རྐང་དང་པོས་དབུ་མ་ཆེན་པོའི་ལྟ་བ་
བསྟན། ཞེས་གསུང་བ། རང་མི་འདོད་པ་རྒྱུ་མཚན་དུ་བྱས་ནས་གཞུང་བཅོས་པའོ། །
- 103 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འོ་ན་རྣམ་ཤེས་དང་ཡེ་ཤེས་འགལ་མི་འགལ་ཇི་ལྟར་ཡིན་ཞེ་ན། འདི་ལ་གསེར་མདོག་
ཅན་པ་ན་རེ། དེ་གཉིས་(༦༥ན)འགལ་བ་ཡིན་ཏེ། མ་རིག་པའི་བསླད་པ་ཞུགས་པའི་
དབང་གིས་གཟུང་འཛིན་གཉིས་སུ་སྣང་བའི་བློ་རྣམ་ཤེས་ཀྱི་དོན། དེ་དང་བྲལ་བའི་
དབང་གིས་གནས་ཚུལ་ཇི་ལྟ་བ་བཞིན་དུ་རྟོགས་པའི་བློ་ཡེ་ཤེས་ཀྱི་དོན་ཡིན། ཞེས་
ཟེར་ཞིང་། དེ་གཉིས་འགལ་བ་ལ་ལུང་གི་སྒྲུབ་བྱེད་ནི། སྒྱུ་འཕྲུལ་དྲ་བ་ལས། རྣམ་པར་
ཤེས་པའི་ཆོས་ཉིད་འདས། །ཡེ་ཤེས་གཉིས་མེད་ཚུལ་འཆང་བ། །ཞེས་དང་། མདོ་ལས།
རྣམ་ཤེས་ལ་མི་རྟོན་ཡེ་ཤེས་ལ་རྟོན། ཞེས་དང༌། སུམ་ཅུ་བའི་རབ་བྱེད་ལས། བདག་
དང་ཆོས་སུ་ཉེར་འདོགས་པ། །སྣ་ཚོགས་དག་ནི་གང་བྱུང་བ། །དེ་ནི་རྣམ་པར་ཤེས་
པར་གྱུར། །ཅེས་པས་རྣམ་ཤེས་ངོས་གཟུང་ཞིང་། ཡང་དེ་ཉིད་ལས། གཟུང་བ་མེད་
པས་དེ་འཛིན་མེད། །དེ་ནི་སེམས་མེད་མི་དམིགས་པ། །འཇིག་རྟེན་འདས་པའི་ཡེ་ཤེས་
སྐྱེས། །གནས་ཀྱང་གཞན་དུ་གྱུར་པ་སྟེ། །གནས་ངན་ལེན་པ་སྤངས་པའོ། །ཞེས་པས་
ཡེ་ཤེས་ངོས་བཟུང་བའི་ཕྱིར་དང་། དབུ་མ་ཚིག་གསལ་ལས། དེ་ལྟ་བུའི་མྱ་ངན་ལས་
འདས་པ་དེ་ཡོད་པར་གང་གིས་དཔྱོད་པར་བྱེད། རྣམ་པར་ཤེས་པས་སམ་ཡེ་ཤེས་ཡིན་
ཟེར་ན་གལ་ཏེ་རྣམ་པར་ཤེས་པ་ཡིན་པར་རྟོགས་ན་དེ་ནི་མི་རིགས་སོ། །ཅིའི་ཕྱིར་ཞེ་
ན། འདི་ལྟར་རྣམ་པར་ཤེས་པ་ནི་མཚན་མ་ལ་དམིགས་པ་ཡིན་ན། མྱ་ངན་ལས་འདས་
པ་ནི་མཚན་མ་ཅུང་ཟད་ཀྱང་ཡོད་པ་མ་ཡིན་ནོ། །དེའི་ཕྱིར་དེ་ནི་རེ་ཞིག་རྣམ་པར་ཤེས་
པས་དམིགས་པར་བྱེད་པ་མ་ཡིན་ནོ། །ཡེ་ཤེས་ཀྱིས་ཀྱང་དཔྱོད་པར་བྱེད་པ་མ་ཡིན་ཏེ།
ཡེ་ཤེས་ནི་སྟོང་པ་ཉིད་ལ་དམིགས་པར་(༦༥བ)འགྱུར་དགོས། དེས་མྱ་ངན་ལས་འདས་
པ་དངོས་པོ་མ་ཡིན་ཞིང་། དངོས་པོ་མེད་པ་ཡང་མ་ཡིན། ཞེས་བྱ་བར་ཇི་ལྟར་འཛིན་
པར་བྱེད་དེ། ཡེ་ཤེས་ནི་སྤྲོས་པ་ཐམས་ཅད་ལས་འདས་པའི་རང་བཞིན་ཡིན་ནོ། །ཞེས་
གསུངས་པ་འདི་རྣམས་ཀྱིས་བསྟན། ཞེས་ཟེར། རྣམ་ཤེས་དང་ཡེ་ཤེས་འགལ་བ་རྟོག་
- 104 -



གསུང་ལན་ཀླུ་སྒྲུབ་དགོངས་རྒྱན། །
བཏགས་ཡིན་གྱི་གཞུང་ལུགས་ཀྱི་དགོངས་པ་གཏན་མ་ཡིན་ཏེ། སངས་རྒྱས་ཀྱི་སར་
རྣམ་ཤེས་མེད་ན། སངས་རྒྱས་ཀྱི་སར་སེམས་སེམས་བྱུང་གི་རྒྱུ་བ་གཏན་མེད་དུ་ཁས་
ལེན་རིགས་པར་ཐལ། སངས་རྒྱས་ཀྱི་སར་རྣམ་ཤེས་མེད་པའི་ཕྱིར། ཁྱབ་སྟེ། མངོན་པ་
གོང་འོག་གཉིས་ཀར། སེམས་ཡིད་རྣམ་ཤེས་གསུམ་དོན་གཅིག་ཏུ་བཤད། དབུ་མ་ཆེན་
པོའི་ལུགས་ལ་དེ་དང་མི་མཐུན་པའི་བཤད་པ་མཛད་པ་ལ་དགོས་པ་མེད་པའི་ཕྱིར།
འདོད་ན། འགྲེལ་པ་དོན་གསལ། དབུ་མ་ཆེན་པོའི་བསྟན་བཅོས་དང་དེ་ཡང་ཐོགས་
མེད་སྐུ་མཆེད་གཉིས་ཀ་དང་དགོངས་པ་གཅིག་པར་འདོད་པ་དང་འགལ་ཏེ། འགྲེལ་པ་
དོན་གསལ་ལས། གཞན་དག་ན་རེ། དེ་དག་གི་ལྟར་ན་རྣལ་འབྱོར་པའི་ཀུན་རྫོབ་ཏུ་
དོན་ཁྱད་པར་ཅན་སྣང་བ་བསྐྱེད་པའི་སྒོ་ནས་གནས་ཡོངས་སུ་གྱུར་པས་གྱུར་པ། ཆོས་
སྟོན་པ་ལ་སོགས་པའི་དོན་གྱི་བྱ་བ་མཛད་པ། གཉིས་སུ་མེད་པའི་སེམས་དང་སེམས་
ལས་བྱུང་བ་གདོན་མི་ཟ་བར་ཁས་བླང་དགོས་པ་རྣམས་ཇི་ལྟར་བསྡུ། ཞེས་ཟེར་རོ། །
ཞེས་སངས་རྒྱས་ཀྱི་སར་སེམས་ཡོད་པར་གསལ་བར་བཤད་པས་སངས་རྒྱས་ཀྱི་ས་ན་
རྣམ་ཤེས་ཡོད་པར་གྲུབ་པ་ན། རྣམ་ཤེས་དང་ཡེ་ཤེས་འགལ་བ་འདི་འདྲ་ནོར་བ་ཡིན་
ནོ། །
གཞན་ཡང་། བྱང་འཕགས་ཀྱི་རྒྱུད་ལ་རྣམ་ཤེས་ཡོད་དམ་མེད། མེད་ན་ངོ་མཚར་
ཆེ་སྟེ། དེའི་རྒྱུད་ལ་རྣམ་ཤེས་(༦༦ན)ཡོད་པར་ཐལ། དེའི་རྒྱུད་ལ་ཀུན་རྫོབ་སེམས་
བསྐྱེད་དང་། དོན་དམ་སེམས་བསྐྱེད་ཡོད། དེ་གཉིས་གང་ཡིན་ཀྱང་རྣམ་པར་ཤེས་པ་
ཡིན་དགོས་པའི་ཕྱིར་ཏེ། ཉི་ཁྲི་སྣང་བ་ལས། སེམས་སྐྱེད་པ་ཞེས་བྱ་བ་ལ་སེམས་ནི་
རྣམ་པར་ཤེས་པ་སྟེ། རྣམ་པར་རིག་པའོ། །རྣམ་པར་ཤེས་པ་གང་ཞེ་ན། ཡིད་ཀྱི་རྣམ་
པར་ཤེས་པ་སྟེ་དཀར་པོའི་ཆོས་ཐམས་ཅད་ལ་དམིགས་པ་ནི་དེ་ལ་སྲིད་པའི་ཕྱིར།
ཞེས་གསུངས་འདུག་པ་གསུང་རབ་སྤྱི་འགྲོའི་རྣམ་གཞག་སྐྱོན་མེད་ཞལ་གྱིས་བཞེས་
བྱ
- 105 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཤིག །འོ་ན་གོང་དུ་དྲངས་པའི་ལུང་དེ་རྣམས་ཀྱི་དོན་གང་ཞེ་ན། རྣམ་ཤེས་འཁྲུལ་བས་
ཆོས་ཉིད་ལ་གཉིས་སྣང་ནུབ་པའི་སྒོ་ནས་ཡུལ་དུ་བྱེད་མི་ནུས་ཤིང༌། ཡེ་ཤེས་མ་འཁྲུལ་
བས་ཆོས་ཉིད་ལ་གཉིས་སྣང་ནུབ་པའི་སྒོ་ནས་རྟོགས་ནུས་པ་ལུང་དེའི་དོན་ཡིན་གྱི།
ཆོས་ཉིད་རྣམ་ཤེས་འཁྲུལ་པའི་སྤྱོད་པ་ལས་འདས་པ་ལུང་དེའི་དོན་མ་ཡིན་ཏེ། དེ་ལ་
རིགས་པས་གནོད་པའི་ཕྱིར། རྣམ་ཤེས་ལ་མི་རྟོན་ཡེ་ཤེས་ལ་རྟོན་ཞེས་སོགས་ཀྱི་དོན་
ནི། རྣམ་ཤེས་འཁྲུལ་པ་ལ་སྣང་ཙམ་གནས་ལུགས་སུ་མི་འཇོག་ཡེ་ཤེས་མ་འཁྲུལ་པ་ལ་
སྣང་བ་དེ་ཉིད་གནས་ལུགས་སུ་འཇོག་ཅེས་པའི་དོན་ཡིན། དྲང་དོན་གྱི་མདོའི་དངོས་ཀྱི་
བསྟན་བྱའི་གཙོ་བོ་དེ་གནས་ལུགས་མཐར་ཐུག་མ་ཡིན་ཞིང་། ངེས་དོན་གྱི་མདོའི་དངོས་ཀྱི་
བསྟན་བྱའི་གཙོ་བོ་དེ་གནས་ལུགས་མཐར་ཐུག་ཡིན་པ་ནི། དྲང་དོན་ལ་མི་རྟོན་ངེས་དོན་ལ་
རྟོན་ཞེས་པའི་དོན་ཡིན། གང་ཟག་ཁྱད་པར་ཅན་དུ་གྲགས་པ་ཞིག་གིས་གསུངས་པ་རྒྱུ་
མཚན་དུ་བྱས་ནས་འདི་འཐད་ཅེས་སྨྲ་བར་མི་བྱའི། གང་ཟག་དེའི་གསུང་ལ་རིགས་ པས་
(༦༤བ)བརྟག་དཔྱད་བྱས་ནས་འཐད་པར་ངེས་པ་ན་གང་ཟག་དེའི་རྗེས་སུ་འཇུག་པ་
གང་ཟག་ལ་མི་རྟོན་ཆོས་ལ་རྟོན་པའི་དོན་ཡིན། ཤེས་རབ་སྙིང་པོ་ལྟ་བུར། གཟུགས་
མེད་སྒྲ་མེད་ཅེས་པ་ལྟ་བུ་སྒྲ་ངན་པ་ལྟ་བུར་སྣང་བ་དང་། སྙིང་པོ་མེད་ལ་སྙིང་པོར་ཤེས། །
ཕྱིན་ཅི་ལོག་ལ་ལེགས་པར་གནས། །ཞེས་སྒྲ་ངན་པ་ལྟ་བུར་སྣང་ཡང་དོན་ཟབ་མོ་སྟོན་པའི་
རྗེས་སུ་འཇུག་པ་ནི། ཚིག་ལ་མི་རྟོན་དོན་ལ་རྟོན། ཞེས་པའི་དོན་ཡིན། དེ་བཞིན་དུ་
ཚིག་གསལ་གྱི་དོན་ཡང་། མྱང་འདས་དོན་དམ་པའི་བདེན་པ་བདེན་འཛིན་གྱི་རྣམ་པར་
ཤེས་པས་ཡོད་པར་མི་འཇོག་སྟེ། བདེན་འཛིན་གྱི་རྣམ་པར་ཤེས་པ་ནི་བདེན་གྲུབ་ལ་
དམིགས་པ་ཡིན་ལ། མྱ་ངན་ལས་འདས་པ་ནི་བདེན་གྲུབ་ཀྱི་མཚན་མ་ཞི་བའི་དོན་དམ་
བདེན་པ་མིན་པའི་ཕྱིར་ཞེས་པའི་དོན་ཡིན། ཡེ་ཤེས་ཀྱིས་ཀྱང་གཅོད་པར་བྱེད་པ་མ་
ཡིན་ཏེ། ཞེས་པའི་དོན་ནི། འཕགས་པའི་མཉམ་གཞག་ཡེ་ཤེས་ཀྱིས་མྱང་འདས་དོན་
- 106 -



གསུང་ལན་ཀླུ་སྒྲུབ་དགོངས་རྒྱན། །
དམ་བདེན་པར་ཡོད་པར་མི་དཔྱོད་དེ། དེ་ནི་གཉིས་སྣང་དང་བྲལ་བའི་ཕྱིར། ཞེས་པའི་
དོན་ནོ། །དེ་བཞིན་དུ་སུམ་ཅུ་པའི་འགྲེལ་པའི་དོན་ཡང་། གང་ཟག་དང་ཆོས་ཀྱི་བདག་
ཏུ་འཛིན་པའི་རྣམ་པར་ཤེས་པ་ནི། གཉིས་སྣང་སྣ་ཚོགས་པ་འབྱུང་བའི་ཕྱིན་ཅི་ལོག་གི་
ཤེས་པ་ཡིན་ལ། འཕགས་པའི་མཉམ་གཞག་ཡེ་ཤེས་ནི། གཟུང་འཛིན་རྫས་གཞན་
གྱིས་སྟོང་པའི་སྟོང་ཉིད་མངོན་སུམ་དུ་རྟོགས་པའི་འཇིག་རྟེན་ལས་འདས་པའི་ཡེ་ཤེས་
ཡིད་ཀྱི་རྣམ་ཤེས་འཁྲུལ་བ་གནས་གྱུར་པ་ཡིན་ནོ། །ཞེས་པའི་དོན་ནོ། །ཡང་། བདག་
དང་ཆོས་སུ་ཉེར་འདོགས་པ། །ཞེས་པས་རྣམ་ཤེས་འཁྲུལ་པའི་དོན་འཆད་རྒྱུ་ཡིན་ན།
རྣམ་ཤེས་ཡིན་ན། (༦༧ན)བདག་འཛིན་གཉིས་པོ་གང་རུང་ཡིན་དགོས་པར་འགྱུར་རོ། །
དེས་ན་དབུ་མ་རྒྱན་ངོ་བོ་ཉིད་མེད་པར་སྨྲ་བའི་བསྟན་བཅོས་མ་ཡིན་ན། ཚུལ་གཉིས་
ཤིང་རྟ་ཞོན་ནས་སུ། །རིག་པའི་སྲབ་སྐྱོགས་འཇུ་བྱེད་པ། །ཞེས་པའི་སྐབས་ཀྱི་ངོ་བོ་
ཉིད་མེད་པར་སྨྲ་བའི་ཚུལ་མ་ཚང་བར་འགྱུར་ཞིང་། དབུ་མ་སྣང་བ་དང་སྒོམ་རིམ་སོགས་
ལ་ཡང་མཚུངས་པས་ངོ་བོ་ཉིད་མེད་པར་སྨྲ་བའི་གཞུང་མེད་པར་གྱུར་པ་སོགས་ཉེས་པ་
དུ་མར་འགྱུར་བས། དབུ་མ་རྒྱན་ངོ་བོ་ཉིད་མེད་པར་སྨྲ་བའི་གཞུང་དུ་བཞེད་དགོས་
ཤིང༌། བཞེད་པ་ཡང་ཡིན་ལ། དེ་ལྟ་ན་སློབ་དཔོན་སེང་གེ་བཟང་པོ་སྟོང་ཉིད་བདེན་
གྲུབ་ཏུ་བཞེད་པའི་དབུ་མ་ཆེན་པོར་བཞེད་པ་དང་འགལ་ཏེ། གཞི་མེད་འགྲོ་མེད་སྐྱེ་
མེད་ཅེས་པའི་སྐབས་ཀྱི་བརྒྱད་སྟོང་འགྲེལ་ཆེན་དུ། དབུ་མ་རྒྱན་གྱི་རྗེས་སུ་འབྲངས་
ནས་རང་ལུགས་ཀྱི་སྟོང་ཉིད་རྒྱས་པར་གཏན་ལ་ཕབ་ཅིང་། གོང་དུ་ལུང་དྲངས་པ་ལྟར་
རང་ལུགས་ཀྱི་ལྟ་བ་གཏན་ལ་འབེབས་པའི་ཚེ། བདེན་གྲུབ་གཏན་མེད་པར་བཤད་
པའི་ཕྱིར། དེས་ན་བརྒྱད་སྟོང་འགྲེལ་ཆེན་དང་། འགྲེལ་པ་དོན་གསལ་གཉིས་ཀར་སློབ་
དཔོན་རང་ལུགས་ཀྱི་ལྟ་བ་འཆད་པའི་ངོ་བོ་ཉིད་མེད་པར་སྨྲ་བའི་ལྟ་ན་ཁོ་ན་བཤད་ཀྱི།
གཞན་སྟོང་རང་ལུགས་སུ་གཏན་མ་བཤད་པའི་ཕྱིར། འདི་ལ་རྗེ་ཀརྨ་པ་དང་། ཆོས་རྗེ་
- 107 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གསེར་མདོག་ཅན་པས་རྣམ་པར་མི་རྟོག་པ་སོ་སོར་རང་གིས་རིག་པར་བྱ་བ་ཅི་ཞིག་
ལྟར་ཡང་དག་པར་སྐྱེས་ན། ཞེས་པས་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་
ཏུ་བསྟན་པ་ཡིན་ཏེ། ལུང་འདིས་གནས་ལུགས་མཐར་ཐུག་དེ་མཉམ་གཞག་སོ་སོར་
རང་རིག་པའི་མྱོང་བྱར་(༦༧བ)བཤད་པའི་ཕྱིར་ཞེས་གསུངས་པ་འབྲེལ་ཡོད་པར་ཡེ་མ་
གོ་སྟེ། རྣམ་གཉིས་ཀྱི་ཐུགས་བཞེད་ལ། རང་རིག་པའི་ཡེ་ཤེས་ ཀྱི་དངོས་ཡུལ་ལ་ཤེས་
པ་གཅིག་ལས་འོས་མེད་སྙམ་དུ་དགོངས་པར་འདུག་ནའང་། སོ་སོ་རང་རིག་པའི་ཡེ་
ཤེས་ཞེས་པ་རྣལ་འབྱོར་པ་སོ་སོ་རང་རིག་པར་བྱ་བའི་ཡེ་ཤེས་ཞེས་པའི་དོན་ཡིན་གྱི་
གསུང་རབ་སྤྱི་འགྲོ་ནས་བཤད་པའི་རང་རིག་འཛིན་རྣམ་ཁྱད་པར་གསུམ་ལྡན་ལྟ་བུ་
གཏན་མ་ཡིན་པས་འབྲེལ་མེད་ལ། དེ་ལྟ་མ་ཡིན་ན། ལེགས་ལྡན་འབྱེད་རྗེས་འབྲངས་
དང་བཅས་པ་དང་། དབུ་མ་ཐལ་འགྱུར་བ་དང་། བྱེ་བྲག་སྨྲ་བ་སོགས་ཀྱིས་མཉམ་
གཞག་སོ་སོར་རང་རིག་པའི་ཡེ་ཤེས་ཁས་ལེན་ཀྱང་རང་རིག་ཁས་མི་ལེན་པས་སྒྲུབ་བྱེད་
དེ་ལ་འབྲེལ་ཡོད་པར་མ་གོ་ལགས་པ་ཇི་ལྟར་ལགས། ལྟ་བའི་འཇོག་མཚམས་གཙོ་ཆེ་བ་
འདི་ལ་དཔྱད་ན། ཇོ་ནང་བ་དང་། རྗེ་ཀརྨ་པ་དང་། ཆོས་རྗེ་ཤཱཀ་མཆོག་པ་རྣམས་ཞལ་
འཆམ་པར་དོན་དམ་བདེན་པ་གཞན་ཀུན་རྫོབ་ཀྱིས་སྟོང་པའི་གཞན་སྟོང་གནས་ལུགས་
མཐར་ཐུག་དང༌། ཀུན་རྫོབ་བདེན་པ་ཐམས་ཅད་རང་གི་ངོ་བོ་བདེན་གྲུབ་ཀྱིས་སྟོང་
པའི་རང་སྟོང་ཡིན་ཞིང་། དོན་དམ་བདེན་པའི་མཚན་གཞི་ཡང་། གཟུང་འཛིན་གཉིས་
མེད་ཀྱི་ཡེ་ཤེས་ལ་བྱེད་པ་འདི་མདོ་སྡེ་དགོངས་འགྲེལ་གྱི་དགོངས་པ་མཐར་ཐུག་པ་
ཡིན་ནོ། །ཞེས་གསུངས་པ་འདི་རྣམས་མདོ་སྡེ་དགོངས་འགྲེལ་གྱི་དགོངས་པ་གཏན་མ་
ཡིན་ཏེ། མདོ་སྡེ་དགོངས་འགྲེལ་ན་གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་
མཐར་ཐུག་ཏུ་སྟོན་པའི་ཚིག་གཅིག་ཀྱང་མེད་པའི་ཕྱིར་ཏེ། གལ་ཏེ་ཡོད་ན་དགོངས་
འགྲེལ་གྱི་ཚིག་གང་གིས་བསྟན། ཞེས་ཞུས་ན་འདིས་བསྟན་(༦༨ན)ཞེས་པ་ཞིག་གནང་
- 108 -



གསུང་ལན་ཀླུ་སྒྲུབ་དགོངས་རྒྱན།།
དགོས། །
གཞན་ཡང་། དགོངས་འགྲེལ་ལས། གཟུང་འཛིན་གཉིས་མེད་ཀྱི་ཡེ་ཤེས་དོན་
དམ་བདེན་པ་མ་ཡིན་པར་བཤད་པ་ཡིན་ཏེ། དེ་ཉིད་ལས། ཡོངས་གྲུབ་དོན་དམ་བདེན་
པ་ཡིན་ན། དགག་བྱ་རྣམ་པར་བཅད་ཙམ་གྱི་མེད་དགག་ཡིན་དགོས་པར་གསུངས་པའི་
ཕྱིར། དེ་ལྟར་ཡང་། དགོངས་འགྲེལ་ལས། གལ་ཏེ་འདུ་བྱེད་ཀྱི་མཚན་ཉིད་དང་། དོན་
དམ་པའི་མཚན་ཉིད་ཐ་དད་པ་ཡིན་པར་འགྱུར་ན་ནི་འདུ་བྱེད་རྣམས་ཀྱི་བདག་མེད་པ་
ཙམ་དང་ངོ་བོ་ཉིད་མེད་པ་ཙམ་ཉིད་དོན་དམ་པའི་མཚན་ཉིད་ཡིན་པར་ཡང་མི་འགྱུར་
ཞེས་སྟོང་གཞི་གཞན་དབང་གི་སྟེང་དུ་དགག་བྱ་ཆོས་བདག་རྣམ་པར་བཅད་ཙམ་གྱི་
མེད་དགག་གནས་ལུགས་མཐར་ཐུག་ཏུ་བསྟན་པ་ཡིན་ཏེ། མཁས་པ་དག་ཙམ་སྒྲའི་
ནུས་པ་ལ་ཐུགས་རྟོག་ཆུག་ཅིག །ཡང་དགོངས་འགྲེལ་གྱི་ལུང་འདིས། དོན་དམ་བདེན་
པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་ཁོ་ན་གནས་ལུགས་མཐར་ཐུག་ཏུ་
འདོད་པ་ལེགས་པར་བཀག་པ་ཡིན་ཏེ། འདིས་འདུ་བྱེད་ཀྱི་ཕུང་པོའི་སྟེང་དུ་ཆོས་བདག་
བཀག་པའི་སྟོང་ཉིད་མཚན་ཉིད་པ་ཞིག་ཀྱང་བསྟན་པའི་ཕྱིར་འདུ་བྱེད་རྣམས་ཀྱི་བདག་
མེད་པ་ཙམ་དང༌། ངོ་བོ་ཉིད་མེད་པ་ཙམ་ཉིད་དོན་དམ་པའི་མཚན་ཉིད་ཡིན་པར་མི་
འགྱུར། ཞེས་གསུངས་པའི་འདུ་བྱེད་དེ་འདུས་བྱས་ལ་མི་བྱེད་ན་གཞན་ལ་འབྲུ་རྒྱག་
མི་ཐུབ་པའི་ཕྱིར། ཡོངས་གྲུབ་ཡིན་ན་མེད་དགག་ཡིན་དགོས་པ་དགོངས་འགྲེལ་གྱི་
དགོངས་པ་མཐར་ཐུག་ཡིན་ཏེ། ཡོངས་གྲུབ་ཀྱི་དཔེ་འཆད་པའི་ཚེ། དགོངས་འགྲེལ་
ལས། (༦༨བ)དོན་དམ་ཡང་དག་འཕགས་དེ་ལ་འདི་ལྟ་སྟེ་དཔེར་ན་ནམ་མཁའ་ནི་
གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་དང་ཐམས་ཅད་དུ་སོང་བ་ཇི་ལྟ་བ་
དེ་ལྟ་བུར་ནི་དོན་དམ་པ་ངོ་བོ་ཉིད་མེད་པ་དེ་ལས་ཆོས་བདག་མེད་པ་ཙམ་གྱིས་རབ་ཏུ་
ཕྱེ་བ་དང་། ཐམས་ཅད་དུ་སོང་བ་ཞིག་ལྟ་བར་བྱ་སྟེ་ཞེས་ནམ་མཁའ་ཐོགས་བཅས་ཀྱི་
- 109 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རེག་བྱ་བཀག་ཙམ་ཡིན་པ་བཞིན་དུ། ཆོས་ཀྱི་བདག་མེད་ཀྱི་ཡོངས་གྲུབ་དེ་ཡང་ཆོས་
བདག་བཀག་ཙམ་གྱི་མེད་དགག་ཏུ་བསྟན་འདུག་པ་འདི་རྣམས་ལ་ཀྱོག་བཤད་ཀྱི་འབྲུ་
རེ་ཙམ་བསྣན་པ་བློ་གཟུ་བོར་གནས་པ་རྣམས་མགུ་བར་མི་འགྱུར་བས། བསྟན་པ་
དཔང་བཞག་གི་འབྲུ་ཅིག་དགོས་པ་འདུག་པ་ཇི་ལྟར་ལགས། ཡང་མདོ་དྲངས་མ་ཐག་པ་
ལས། ནམ་མཁའ་ནི་གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་དང༌
། ཐམས་
ཅད་དུ་སོང་བ་ཇི་ལྟ་བ་དེ་ལྟ་བུར་ནི། དོན་དམ་པར་ངོ་བོ་ཉིད་མེད་པ་དེ་ལས་ཆོས་བདག་
མེད་པས་རབ་ཏུ་ཕྱེ་བ་དང་། ཐམས་ཅད་དུ་སོང་བ་ཞེས་ལྟ་བར་བྱ་སྟེ། ཞེས་གསུངས་
པའི་ཐམས་ཅད་དུ་སོང་བའི་དོན་གང་ཡིན། ཞེས་ཞུའོ། །གལ་ཏེ་གཟུང་འཛིན་གཉིས་
མེད་ཀྱི་ཡེ་ཤེས་ཀྱི་བདག་མེད་ཀྱི་ཡོངས་གྲུབ་དང་དེ་ཆོས་ཐམས་ཅད་ལ་ཁྱབ་བྱེད་དུ་
ཡོད་པའི་དོན་ཡིན་ལགས་སམ། འཆད་ཚུལ་གཞན་ཞིག་གནང་། དང་པོ་ལྟར་ན། ནམ་
མཁའ་དང་བུམ་པ་ལ་སོགས་པའི་སྟེང་ན་གཟུང་འཛིན་གཉིས་མེད་ཀྱི་ཡེ་ཤེས་ཇི་ལྟར་
ཞལ་གྱིས་བཞེས་ཐུབ། ཁོ་བོ་ཅག་ལྟར་ན། ཆོས་བདག་བཀག་ཙམ་གྱི་ཡོངས་གྲུབ་
ཆོས་ཐམས་ཅད་ཀྱི་སྟེང་དུ་ཁྱབ་བྱེད་དུ་ཡོད་པ་ལ་འབྲུ་བསྣན་ཆོག་པས་ཡངས་པའི་
རྒྱལ་ཁམས་ཡིན་ལགས། དོན་དམ་བདེན་པ་གཞན་ཀུན་རྫོབ་པའི་ཆོས་ཀྱིས་སྟོང་པའི་
གཞན་སྟོང་ཟབ་མོ་མདོ་སྡེ་དགོངས་འགྲེལ་གྱི་དོན་ཡིན་ནོ། །ཞེས་འཆད་པ་རྣམས་ལ་དྲི་
བ་འདི་ཞུ་སྟེ། དགོངས་འགྲེལ་དུ་གཞན་དབང་སྟོང་གཞིར་བཟུང་ནས་དགག་བྱ་ཀུན་
བཏགས་ཀྱིས་སྟོང་པ་གནས་ལུགས་མཐར་ཐུག་ཏུ་བཤད་དམ་མ་བཤད། ཅེས་ཞུའོ། །
དང་པོ་ལྟར་ན། དོན་དམ་(༦༩ན)བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་
སྟོང་ཁོ་ན་གནས་ལུགས་མཐར་ཐུག་ཡིན་པ། དགོངས་འགྲེལ་གྱི་བཞེད་པར་འཆད་མི་
རིགས་པར་འགྱུར། གཉིས་པ་ལྟར་ན་མི་འཐད་དེ། དགོངས་འགྲེལ་ལས། གཞན་
དབང་སྟོང་གཞིར་བཟུང་ནས་དགག་བྱ་ཀུན་བརྟགས་ཀྱིས་སྟོང་པ་ཡོངས་གྲུབ་ཏུ་གསལ་
- 110 -



གསུང་ལན་ཀླུ་སྒྲུབ་དགོངས་རྒྱན། །
བར་བཤད་པ་ཡིན་ཏེ། དགོངས་འགྲེལ་ལས་ངོ་བོ་ཉིད་གསུམ་ངོས་འཛིན་པའི་ཚེ། རྣམ་
པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱིས་གནས་འདུ་བྱེད་ཀྱི་མཚན་
མ་ལ་གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡར་
རྣམ་པར་བཞག་པ། ཞེས་སོགས་ཀྱིས་ཀུན་བརྟགས་ངོས་བཟུང་། རྣམ་པར་རྟོག་
པའི་སྤྱོད་ཡུལ། ཀུན་བརྟགས་པའི་མཚན་ཉིད་ཀྱི་གནས། འདུ་བྱེད་ཀྱི་མཚན་མ་གང་
ལགས་པ་དེ་ནི། གཞན་གྱི་དབང་གི་མཚན་ཉིད་ལགས་ཏེ། ཞེས་པས་གཞན་དབང་ངོས་
བཟུང་ནས། ཡོངས་གྲུབ་གང་ཡིན་སྙམ་ན། དེ་འཆད་པ་ལ། དགོངས་འགྲེལ་ལས།
རྣམ་པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་
མཚན་མ་དེ་ཉིད་ཀུན་བརྟགས་པའི་མཚན་ཉིད་དེ་དངོས་སུ་མ་གྲུབ་ཅིང་ངོ་བོ་ཉིད་དེ་ཁོ་
ནས་(༦༩བ)ངོ་བོ་ཉིད་མ་མཆིས་པ་ཉིད་ཆོས་ལ་བདག་མཆིས་པ་དེ་བཞིན་ཉིད་རྣམ་
པར་དག་པའི་དམིགས་པ་གང་ལགས་པ་དེ་ནི་ཡོངས་སུ་གྲུབ་པའི་མཚན་ཉིད་ལགས་
ཏེ། ཞེས་སྟོང་གཞི་གཞན་དབང་དགག་བྱའི་ཀུན་བརྟགས་ཀྱིས་སྟོང་པ་ཆོས་ཀྱི་བདག་
མེད་ཀྱི་ཡོངས་གྲུབ་ཅེས་བརྗོད་པའི་གནས་ལུགས་མཐར་ཐུག་ཏུ་ཆེས་གསལ་བར་བསྟན་
ནོ། །ལུང་དེའི་དོན་ལུང་དེ་བཀླགས་པ་ཙམ་གྱིས་གྲུབ་ཀྱང་འབྲུ་ཞིབ་ཏུ་བསྣན་ན། རྣམ་
པར་རྟོག་པའི་སྤྱོད་ཡུལ། ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་མཚན་མ་དེ་
ཉིད་ཅེས་པའི་གཞན་དབང་ཡོངས་གྲུབ་ཀྱིས་སྟོང་གཞི་ཆོས་ཅན་དུ་བསྟན། ཀུན་བརྟགས་
པའི་མཚན་ཉིད་དེར་ཡོངས་སུ་མ་གྲུབ་ཅིང་། ཞེས་པས་སྟོང་གཞི་གཞན་དབང་དགག་
བྱ་ཀུན་བརྟགས་ཀྱིས་སྟོང་པས་ཡོངས་གྲུབ་ཏུ་བསྟན། ངོ་བོ་ཉིད་ཁོ་ནས་ངོ་བོ་ཉིད་མ་
མཆིས་པ། ཞེས་པས་ངོ་བོ་ཉིད་གཞན་གྱི་ངོ་བོ་མ་མཆིས་པ་ལ་མི་བྱེད་ཀྱི་དགག་བྱ་ཀུན་
བརྟགས་ཁོ་ནའི་ངོ་བོ་ཉིད་མ་མཆིས་པ་ལ་ཡོངས་གྲུབ་ཏུ་འཇོག་ཅེས་གསལ་བར་བསྟན་
ནས། དོན་དམ་པ་གཞན་དབང་ལ་སོགས་པའི་ཀུན་རྫོབ་ཀྱི་ཆོས་ཀྱིས་སྟོང་པ་ཡོངས་
- 111 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྲུབ་ཏུ་འཇོག་པ་མདོ་སྡེ་དགོངས་འགྲེལ་གྱི་ཕྱོགས་སྔ་ཡིན་པས་ཇོ་ནང་པ་དང་ཤཱཀྱ་
མཆོག་པ་སོགས་ཀྱིས་ལུང་འདི་རྣམས་ལ་ཐུགས་རྟོག་ཡེ་མ་བཅུག་པ་འདུག་ལགས།
མདོར་ན། མདོ་སྡེ་དགོངས་འགྲེལ་མདོ་དེའི་དགོངས་པ་ཇི་ལྟ་བ་བཞིན་དུ་འཆད་མཁན་
གངས་རིའི་ཁྲོད་འདིར་རྗེ་ཙོང་ཁ་པ་མ་གཏོགས་སུ་ཡང་མ་བྱུང་འདུག་པ། རྗེ་ཀརྨ་པ་
མཁྱེན་པའི་སྤྱན་དང་ལྡན་པས་གང་གི་ལུགས་ལེགས་བཤད་ཡིན་འདུག་གཟིགས་པར་
ཞུ་ལགས། (༧༠ན)དེས་ན་དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་
བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་དེ་ཉིད་ཀུན་བརྟགས་པའི་
མཚན་ཉིད་དེར་ཡོངས་སུ་མ་གྲུབ་ཅིང་། ཞེས་ཡོངས་གྲུབ་ངོས་བཟུང་བ་དང་། གོང་དུ་
དྲངས་པའི་དགོངས་འགྲེལ་གྱི་ལུང་། འདུ་བྱེད་ཀྱི་མཚན་ཉིད་དང་། དོན་དམ་པའི་
མཚན་ཉིད་ཐ་དད་པ་ཡིན་པར་གྱུར་ན། འདུ་བྱེད་རྣམས་ཀྱི་བདག་མེད་པ་ཙམ་དང་། ངོ་
བོ་མེད་པ་ཙམ་ཉིད་དོན་དམ་པའི་མཚན་ཉིད་ཡིན་པར་ཡང་མི་འགྱུར་ཞེས་གསུངས་པ་
འདི་རྣམས་ཀྱིས་གཞན་དབང་ཡོངས་གྲུབ་ཀྱི་སྟོང་གཞི་ཆོས་ཅན་དུ་གསལ་བར་བསྟན་
པ་དང་། སྟོང་ཚུལ་དགག་བྱའི་ཀུན་བརྟགས་ཀྱི་ངོ་བོར་གྲུབ་པའི་སྟོང་པ་ལ་གསུངས་
འདུག་པས། དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་གཞན་སྟོང་
གནས་ལུགས་མཐར་ཐུག་ཡིན་ན། ཡོངས་གྲུབ་ངོས་འཛིན་པའི་ཚེ་ཟུར་ཙམ་བསྟན་
དགོས་ནའང་དེ་འདྲའི་གཞན་སྟོང་སྟོན་པའི་ཚིག་དགོངས་འགྲེལ་ལ་གཏན་མ་བཞུགས་
པ་འདུག་པས། གཞན་སྟོང་གནས་ལུགས་མཐར་ཐུག་ཏུ་བཞེད་པ་དགོངས་འགྲེལ་ལས་
བཀག་པ་མ་གཏོགས་བསྒྲུབས་པ་ཡེ་མི་འདུག་ཇི་ལྟར་ཡིན་ཞེས་ཞུའོ། །དེས་ན་དགོངས་
འགྲེལ་ལས། གཞན་སྟོང་གི་ཐ་སྙད་ཀྱང་མ་གསུངས་ཏེ། གཞན་དབང་དགག་བྱའི་ཀུན་
བརྟགས་ཀྱིས་སྟོང་པ་ནི་རང་སྟོང་ཡིན་ལ། དེ་མ་གཏོགས་པའི་གཞན་སྟོང་ནི་མ་གསུངས་
པའི་ཕྱིར། གལ་ཏེ་གཞན་དབང་དགག་བྱའི་ཀུན་བརྟགས་ཀྱིས་སྟོང་པ་དེ་གཞན་དབང་
- 112 -



གསུང་ལན་ཀླུ་སྒྲུབ་དགོངས་རྒྱན།
ཡིན་ནོ། །ཞེ་ན། འོ་ན་རང་སྟོང་སྨྲ་བ་ཐམས་ཅད་ཀྱིས་གཞན་སྟོང་ཁས་བླངས་པར་ཐལ།
དེ་རྣམས་(༧༠བ)ཀྱིས་གཞན་དབང་ལ་སོགས་པའི་ཆོས་ཐམས་ཅད་ཁོ་རང་གི་ལུགས་
ཀྱི་དགག་བྱའི་ཀུན་བརྟགས་ཀྱིས་སྟོང་པའི་སྟོང་ཉིད་ཁས་བླངས་པའི་ཕྱིར། གཞན་དབང་
དང་ཀུན་བརྟགས་ལ་སོགས་པའི་ཆོས་ཐམས་ཅད་རང་གི་ངོ་བོ་བདེན་གྲུབ་ཀྱིས་སྟོང་པ་
རང་སྟོང་དུ་བཞེད་པ་མདོ་སྡེ་དགོངས་འགྲེལ་གྱི་དགོངས་པ་གཏན་མ་ཡིན་ཏེ། དགོངས་
འགྲེལ་ལས། གཞན་དབང་བདེན་གྲུབ་ཏུ་བཤད་པའི་ཕྱིར་ཏེ། དགོངས་འགྲེལ་ལས་
གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པ་མཚན་ཉིད་ཡོད་ན་ནི་ཀུན་བརྟགས་
པའི་མཚན་ཉིད་ཀྱང་རབ་ཏུ་ཤེས་པར་འགྱུར་ལ། དེ་ལ་གང་དག་གཞན་གྱི་དབང་གིས་
མཚན་ཉིད་དང་ཡོངས་སུ་གྲུབ་པའི་མཚན་ཉིད་ལ་མཚན་ཉིད་མེད་པར་མཐོང་བ་དེ་དག་
གིས་ནི་ཀུན་བརྟགས་པའི་མཚན་ཉིད་ལ་ཡང་སྐུར་པ་བཏབ་པ་ཡིན་པའི་ཕྱིར། དེ་ལྟ་
བས་ན་དེ་དག་གིས་ནི་མཚན་ཉིད་རྣམ་པ་གསུམ་ཆར་ལ་ཡང་སྐུར་པ་འདེབས་ཞེས་
གསུངས་པའོ། །ཞེས་ཀུན་བརྟགས་རང་གི་མཚན་ཉིད་ཀྱིས་མེད་ཅིང་། ངོ་བོ་ཉིད་ཐ་མ་
གཉིས་རང་གི་མཚན་ཉིད་ཀྱིས་ཡོད་མཉམ་དུ་གསུངས་པའི་ཕྱིར། མཚན་ཉིད་གསུམ་
ཆར་ལ་སྐུར་འདེབས་སུ་འགྲོ་ཚུལ་ནི། གཞན་དབང་རང་གི་མཚན་ཉིད་ཀྱིས་མེད་ན།
གཞན་དབང་མེད་དགོས་ལ། དེ་ལྟ་ན་ཀུན་བརྟགས་ཀྱི་གནས་གཞི་དང༌། ཡོངས་གྲུབ་
ཀྱི་ཆོས་ཅན་མེད་དགོས་པས་མཚན་ཉིད་གསུམ་ཆར་ལ་སྐུར་པ་བཏབ་པར་འགྱུར་ཞེས་
པའོ། །་
དེས་ན་ལུགས་འདི་ལ་ཀུན་བརྟགས་ཀྱང་ཡོད་པར་ཁས་ལེན་དགོས་ཏེ། ཀུན་
བརྟགས་མེད་པར་ལྟ་བ་སྐུར་འདེབས་སུ་གསུངས་པའི་ཕྱིར། ཡང་བྱམས་ཆོས་ཕྱི་མ་
གསུམ་གྱི་ལུགས་ལ་གཞན་དབང་རང་གི་ངོ་བོ་བདེན་གྲུབ་ཀྱིས་སྟོང་པའི་རང་སྟོང་
(༧༡ན)ཡིན་ནམ་མ་ཡིན། མ་ཡིན་ན། དགོངས་འགྲེལ་དང་བྱམས་ཆོས་ཕྱི་མ་གསུམ་
- 113 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཀུན་རྫོབ་རང་སྟོང་དང་། དོན་དམ་བདེན་པ་གཞན་སྟོང་དུ་འཆད་པ་ལ་དགོངས་པ་
གཅིག་ཏུ་བཞེད་པ་དང་འགལ། དང་པོ་ལྟར་ན། དབུས་མཐའ་ལས། ཡང་དག་མ་ཡིན་
ཀུན་རྟོག་ཡོད། །དེ་ལ་གཉིས་པོ་ཡོད་མ་ཡིན། །སྟོང་པ་ཉིད་ནི་འདི་ལ་ཡོད། །དེ་ལ་
ཡང་ནི་དེ་ཡོད་དོ། །ཞེས་དང༌། དེའི་འགྲེལ་པར་སློབ་དཔོན་བློ་བརྟན་གྱིས། རང་བཞིན་
གྱིས་ཞེས་བྱ་བ་ནི་ཚིག་གི་ལྷག་མའོ། །ཞེས་ཡང་དག་པ་མ་ཡིན་པས་ཀུན་རྟོག་རང་བཞིན་
གྱིས་ཡོད་པར་བཤད་འདུག་པ་ཇི་ལྟར་ལགས། གལ་ཏེ་ཡང་དག་པ་མ་ཡིན་པའི་ཀུན་
རྟོག་རང་བཞིན་གྱིས་ཡོད་ཀྱང་དོན་དམ་པར་ཡོད་པར་ཁས་མི་ལེན་པས་སྐྱོན་མེད་དོ་
ཞེས་གསུངས་ན། དེ་ལྟར་ན་རྣལ་འབྱོར་གྱི་སའི་སྐབས་སུ། ཡོད་མིན་མེད་མིན་གཉིས་
ཀ་མིན། །ཞེས་སོགས་ལ་འབྲུ་མཛད་པའི་ཚེ། ཀུན་བརྟགས་དང་གཞན་དབང་ཡོད་མིན་
དུ་བཤད་པ་ཇི་ལྟར་ རིགས་ལགས། གཞན་ཡང་། དགོངས་འགྲེལ་དང་། བྱམས་ཆོས་
ཕྱི་མ་གསུམ་གྱི་ལུགས་ལ། དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པའི་
གཞན་སྟོང་ཁོ་ན་གནས་ལུགས་མཐར་ཐུག་ཏུ་བསྟན་པར་བཞེད་པ། ལུང་འདིས་བཀག་
པ་ཡིན་ཏེ། ལུང་འདིས་སྟོང་གཞི་ཡང་དག་པ་མ་ཡིན་པའི་ཀུན་རྟོག་གི་སྟེང་དུ་གཟུང་
འཛིན་རྫས་གཞན་བཀག་པའི་སྟོང་ཉིད་གནས་ལུགས་མཐར་ཐུག་ཏུ་གསལ་བར་བསྟན་
པའི་ཕྱིར། གཞན་ཡང་། སུམ་ཅུ་པའི་འགྲེལ་པར། རྣམ་པར་ཤེས་པ་བཞིན་དུ། ཤེས་བྱ་
ཡང་རྫས་ཉིད་དུ་ཁ་ཅིག་སེམས་པ་(༧༡བ)དང་། གཞན་དག་ཤེས་བྱ་བཞིན་དུ་རྣམ་པར་
ཤེས་པ་ཡང་ཀུན་རྫོབ་ཉིད་དུ་ཡོད་ཀྱི་དོན་དམ་པར་ཡོད་པ་མ་ཡིན་ནོ་སྙམ་དུ་སེམས་པ་
མཐའ་གཅིག་ཏུ་སྨྲ་བ་འདི་རྣམ་པ་གཉིས་དགག་པའི་ཕྱིར་རབ་ཏུ་བྱེད་པ་བརྩམས་སོ། །
ཞེས་རྣམ་ཤེས་དོན་དམ་དུ་ཡོད་པར་བཤད་འདུག་པ། དབྱིག་གཉེན་སློབ་དཔོན་གྱི་
བཞེད་པ་ལ་རྣམ་ཤེས་དོན་དམ་དུ་ཡོད་ན། གཞན་དབང་དོན་དམ་དུ་ཡོད་པར་འགྱུར་
བས། གཞན་དབང་རང་སྟོང་དུ་བཞེད་པར་གསུངས་པ་དང་འགལ་ཞིང་གཟུང་འཛིན་
- 114-



གསུང་ལན་ཀླུ་སྒྲུབ་དགོངས་རྒྱན། །
གཉིས་མེད་ཀྱི་ཡེ་ཤེས་དོན་དམ་དུ་ཡོད་ཀྱང་། གཟུང་འཛིན་གཉིས་མེད་ཀྱི་རྣམ་ཤེས་
དོན་དམ་དུ་ཡོད་པར་བཞེད་པ་དང་འགལ། ་
གཞན་ཡང་རྣམ་བཤད་རིགས་པར། གཞན་དབང་དོན་དམ་པར་ཡོད་པར་གསུངས་
ཚུལ་རྒྱས་པར་ཞུ་རྒྱུ་ཡོད་ནའང་། ཚིག་མང་དུ་དོགས་ནས་མ་ཞུས་སོ། །ཕྱོགས་གླང་ཆོས་
གྲགས་ཀྱི་གཞུང་སྒྲ་ཇི་བཞིན་དུ་ཞལ་གྱིས་བཞེས་པ་དང་། གཞན་དབང་རང་གི་ངོ་བོ་
བདེན་གྲུབ་ཀྱིས་སྟོང་པའི་རང་སྟོང་དུ་བཞེད་པ་ནང་འགལ་ཏེ། རྣམ་འགྲེལ་དུ་མདོ་
སེམས་ཀྱི་སྐབས་དུ་མར་གཞན་དབང་བདེན་གྲུབ་ཏུ་གསུངས་པའི་ཕྱིར། མདོ་སྡེ་དགོངས་
འགྲེལ་གྱི་ལུགས་གཞིར་བྱས་པ་ལ་གཞན་དབང་བདེན་གྲུབ་ཏུ་བཞེད་དགོས་ཏེ། དཔལ་
ལྡན་ཟླ་བའི་འཇུག་འགྲེལ་དུ། དགོངས་འགྲེལ་ལས་གཞན་དབང་བདེན་གྲུབ་ཏུ་གསུངས་
པ་དྲང་དོན་དགོངས་པ་ཅན་དུ་བཀྲལ་བའི་ཕྱིར་ཏེ། རྩ་བར། རྣམ་པ་དེ་ལྟའི་མདོ་སྡེ་
གཞན་ཡང་ནི། །དྲང་དོན་ཉིད་དུ་ལུང་འདིས་གསལ་བར་བྱེད། །ཅེས་དང་། འགྲེལ་པར་
རྣམ་པ་དེ་ལྟ་བུའི་མདོ་སྡེ་དེ་ཡང་གང་ཞེ་ན། ཇི་སྐད་དུ་དགོངས་པ་ངེས་པར་འགྲེལ་པའི་
མདོས་བརྟགས་པ་མེད་པ་ཉིད་དང་གཞན་གྱི་དབང་ཡོད་(༧༢ན)པ་ཉིད་དང་། དེ་བཞིན་
དུ། ལེན་པའི་རྣམ་པར་ཤེས་པ་ཟབ་ཅིང་ཕྲ། །ས་བོན་ཐམས་ཅད་ཆུ་བོའི་རྒྱུན་བཞིན་
འབབ། །བདག་ཏུ་རྟོག་པར་གྱུར་ན་མི་རུང་ཞེས། །འདི་ནི་བྱིས་པ་རྣམས་ལ་ངས་མ་
བསྟན། །ཞེས་བྱ་བ་ལ་སོགས་པ་སྟེ། འདི། ཇི་ལྟར་ནད་པ་ནད་པ་ལ། །སྨན་པས་སྨན་
རྣམས་གཏོང་བ་ལྟར། །སངས་རྒྱས་དེ་བཞིན་སེམས་ཅན་ལ། །སེམས་ཙམ་དུ་ནི་རབ་ཏུ་
གསུངས། །ཞེས་བྱ་བའི་ལུང་འདིས་དྲང་བའི་དོན་ཉིད་དུ་མངོན་པར་གསལ་བར་བྱས་
ནས། ཞེས་གསུངས་པའི་ཕྱིར། དེས་ན་དཔལ་མགོན་འཕགས་པ་ཀླུ་སྒྲུབ་ཡབ་སྲས་ཀྱི་
བཞེད་པ་ལ་མདོ་སྡེ་དགོངས་འགྲེལ་དུ་ཕྱི་རོལ་གྱི་དོན་མེད་པར་གསུངས་པ་དང་། གཞན་
དབང་ཡོངས་གྲུབ་བདེན་གྲུབ་ཏུ་གསུངས་པ་དང་ཀུན་གཞིའི་རྣམ་ཤེས་ཡོད་པར་གསུངས་
- 115 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པ་དང་། མཐར་ཐུག་ཐེག་པ་གསུམ་དུ་གསུངས་པ་ཐམས་ཅད་དྲང་དོན་དགོངས་པ་ཅན་
དུ་བཞེད་པས། མདོ་སྡེ་དགོངས་འགྲེལ་དྲང་དོན་དགོངས་པ་ཅན་གྱི་མདོར་བཞེད་ལ།
སློབ་དཔོན་ཀ་མཱ་ལ་ཤི་ལ་སོགས། མདོ་སྡེ་དགོངས་འགྲེལ་དབུ་མའི་བཀར་བཀྲལ་ནས།
མདོ་སྡེ་དགོངས་འགྲེལ་གྱིས་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་
བཙུགས་ནས་སྒྲུབ་པར་བཞེད་ཀྱང་འཁོར་ལོ་ཐ་མ་འདི་སྒྲ་ཇི་བཞིན་པར་མི་བཞེད་ལ།
དེས་ན་མགོན་པོ་ཀླུ་སྒྲུབ། འཕགས་པ་ལྷ། ཟླ་བ་གྲགས་པ། ལེགས་ལྡན་འབྱེད། ཞི་བ་
འཚོ། ཀ་མཱ་ལ་ཤི་ལ་སོགས་པའི་མཁས་པའི་དབང་པོ་ཇི་སྙེད་བྱོན་པ་རྣམས་ཀྱིས། འཁོར་
ལོ་བར་པ་ཡུམ་རྒྱས་འབྲིང་བསྡུས་གསུམ་སྒྲ་ཇི་བཞིན་པའི་ངེས་དོན་གྱི་མདོར་བཞེད་
ཀྱི། དྲང་དོན་དགོངས་པ་ཅན་(༧༢བ)དུ་བཞེད་པ་སུ་ཡང་མ་བྱུང་ཞིང་། ཤིང་རྟ་ཆེན་པོ་
འཕགས་པ་ཐོགས་མེད་ཀྱིས་ཀྱང་། རྒྱུད་བླ་མའི་འགྲེལ་པར། རྒྱས་པར་ནི་ཤེས་རབ་ཀྱི་
ཕ་རོལ་ཏུ་ཕྱིན་པའི་མདོ་ཇི་ལྟ་བ་བཞིན་དུ་རྟོགས་པར་བྱའོ། །ཞེས་ཡུམ་རྒྱས་འབྲིང་
བསྡུས་གསུམ་སྒྲ་ཇི་བཞིན་པའི་ངེས་དོན་གྱི་མདོར་བཤད་ནས། རྒྱལ་བའི་གསུང་གི་
གཅེས་མཛོད། ཡུམ་རྒྱས་འབྲིང་བསྡུས་གསུམ་གྱི་དགོངས་པ་ཟབ་མོ་ཕྱོགས་དུས་གནས་
སྐབས་ཐམས་ཅད་དུ་དར་ཞིང་རྒྱས་པར་མཛོད། འདི་ནི་ཤིང་རྟ་ཆེན་པོ་རྣམ་གཉིས་ཀྱི་
རྣམ་དཀར་གྱི་མཛད་པ་བསྟོད་པའི་གནས་སུ་གྱུར་པ་ཡིན་ཏེ། མདོ་ལས་ཀུན་དགའ་བོ་
ཁྱོད་ཀྱིས་ངའི་ཆོས་ཀྱི་རྣམ་གྲངས་གཞན་ཐམས་ཅད་ཆུད་གཟན་པར་གྱུར་ཀྱང་བླའི།
ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཐ་ན་ཡི་གེ་འབྲུ་གཅིག་ཀྱང་ཉམས་པར་མི་འགྱུར་
བར་ཟུངས་ཤིག །དེ་ཅིའི་ཕྱིར་ཞེ་ན། ཤེས་རབ་ཀྱི་ཕ་རོལ་ཏུ་ཕྱིན་པ་འདི་འཇིག་རྟེན་ན་
ཇི་སྲིད་དུ་སྤྱོད་པ་དེ་སྲིད་དུ་དེ་བཞིན་གཤེགས་པ་འཇིག་རྟེན་དུ་བཞུགས་པར་རིག་པར་
བྱའོ། །དེ་སྲིད་དུ་དེ་བཞིན་གཤེགས་པས་འཇིག་རྟེན་ན་ཆོས་སྟོན་པར་རིག་པར་བྱའོ། །
ཞེས་ཡོངས་གཏད་ཀྱི་ལེའུ་ལས་བསྔགས་པ་རྒྱ་ཆེར་གསུངས་ཤིང་། ཡང་མདོ་ལས། ཤེས་
- 116 -



གོ
，
གསུང་ལན་ཀླུ་སྒྲུབ་དགོངས་རྒྱན། །
རབ་ཀྱི་ཕ་རོལ་ཏུ་ཕྱིན་པ་འདི་ཐོག་མར་རྒྱ་གར་ལྷོ་ཕྱོགས་སུ་དར་བར་འགྱུར་བ་དང་།
དེ་ནས་ཡུལ་བར་ཏ་ནིར་དར་བ་དང་དེ་ནས་ཀྱང་བྱང་ཕྱོགས་སུ་དར་བར་འགྱུར་རོ། །
ཞེས་ཁ་བ་ཅན་གྱི་རྒྱལ་ཁམས་འདི་དར་བར་འགྱུར་བར་བཅོམ་ལྡན་འདས་ཉིད་ཀྱིས་
ཡུམ་གྱི་མདོར་གསུངས་ཤིང༌། སྤྲུལ་པའི་ཆོས་རྒྱལ་ཁྲི་སྲོང་ལྡེ་བཙན་གྱིས་ཀྱང་སློབ་
དཔོན་ཀ་མཱ་ལ་ཤཱི་ལ་དང་། རྒྱ་ནག་ཧྭ་ཤང་བརྩད་ནས་རྩོད་པ་ཆོས་ཕྱོགས་སུ་ཞི་བའི་ཚེ་
ངའི་ཡུལ་འདིར་ལྟ་བ་ཀླུ་(༧༣ན)སྒྲུབ་ཀྱི་ལུགས་བཞིན་གྱིས་ཤིག་ཅེས་བཀའ་ཁྲིམས་
བཅས་པའི་རྟེན་འབྲེལ་གྱི་ཆེ་བས། ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་བོད་གངས་
ཅན་གྱི་ཡུལ་འདིར་སྔར་ཡང་དར་རྒྱས་ཆེར་བྱུང་ཞིང་། ད་དུང་ཡང་ཐུབ་པའི་གསུང་གི་
གཅེས་མཛོད། དུས་གསུམ་གྱི་འཕགས་པ་ཐམས་ཅད་ཀྱི་བགྲོད་པ་གཅིག་པའི་ལམ་
ཤེས་རབ་ཀྱི་ཕ་རོལ་ཏུ་ཕྱིན་པའི་མདོ་སྡེ་རིན་པོ་ཆེ་དང་། དེའི་དགོངས་འགྲེལ་དབུ་མའི་
རིགས་ཚོགས་དང་། དཔལ་ལྡན་ཟླ་བ་གྲགས་པའི་གཞུང་ལུགས་ཟབ་མོ་རྣམས་ཕྱོགས་
དུས་གནས་སྐབས་ཐམས་ཅད་དུ་དར་ཞིང་རྒྱས་པ་ལ། རྗེ་ཀརྨ་པ་སོགས་གངས་ཅན་གྱི་
མཁས་གྲུབ་ཀུན་གྱིས་ཐུགས་བརྩོན་པ་རྒྱ་ཆེན་པོ་མཛད་དུ་གསོལ། ། །
པ་ཐུབ་པའི་བསྟན་པ་རིན་ཆེན་ཁང་བཟང་རྩེར། །བློ་བཟང་བསྟན་པའི་རྒྱལ་མཚན་
མཐོན་པོ་བསྒྲེངས། །ལེགས་བཤད་ཡིད་བཞིན་ནོར་བུའི་ཏོག་གིས་མཛེས། །དཔལ་
ལྡན་འདོད་དགུའི་ཆར་ཆེན་ཕྱོགས་བརྒྱར་འབེབས། །རྒྱལ་བས་ལེགས་གསུངས་དྲང་
ངེས་མདོ་ཡི་དོན། །ཤིང་རྟ་ཆེན་པོ་རྣམས་ཀྱི་བཞེད་པ་ལྟར། །ཇི་བཞིན་གཟིགས་པ་
ཀུན་མཁྱེན་ཙོང་ཁ་པ། །ཁྱོད་མིན་ཕྱོགས་འདིར་མཁས་པ་སུ་ཞིག་བྱུང་། །གངས་རིའི་
ཁྲོད་འདིར་མཁས་པ་མང་བྱོན་ཡང་། །ལ་ལ་ཧྭ་ཤང་རིང་ལུགས་འཛིན་པར་བྱེད། །ལ་
ལ་ཇོ་ནང་ལུགས་འདི་འཐད་པར་སྨྲ། །ཀླུ་སྒྲུབ་ལུགས་བཟང་འཛིན་པ་ཅུང་ཟད་ཙམ། །
ལུགས་འདི་འཕགས་པའི་ཡུལ་ནའང་ཤིན་ཏུ་དཀོན། །ཁ་ཅིག་ཧྭ་ཤང་སྤྱོད་ ཕྱོགས་
- 117 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
འགོག་པ་འཁྲུལ། །ལྟ་བ་ཧྭ་ཤང་ལུགས་འདི་འཐད་ཅེས་ཟེར། །བློ་གསལ་དབང་པོ་
པདྨའི་ངང་ཚུལ་གྱིས། །ཧྭ་ཤང་ལྟ་བ་གཙོ་བོར་འགོག་པ་ལ། །སྒོམ་རིམ་གསུམ་གྱི་
(༧༣བ)བསྟན་བཅོས་མ་མཛད་དམ། །སྡོམ་གསུམ་རབ་དབྱེར་ཕྱག་ཆེན་ཇི་ལྟར་
བཀག །དེ་བཞིན་ཇོ་ནང་ལུགས་ཀྱི་ལྟ་བ་ནི། །དོན་དམ་བདེན་གྲུབ་སྨྲ་བས་རྟག་ལྟར་
ལྷུང༌། །ཀུན་རྫོབ་རང་སྟོང་སྨྲ་བས་ཆད་ལྟར་ལྷུང༌། །དེ་ལྟར་གཟུར་གནས་མཁས་པ་
རྣམས་ལ་གྲགས། །དེ་ཕྱིར་རྒྱལ་བའི་དབང་པོ་ཀརྨ་པས། །གདུལ་བྱ་རྣམས་ཀྱི་བློ་ཚོད་
བརྟག་པའི་ཕྱིར། །གཉིས་མེད་ཡེ་ཤེས་བདེན་གྲུབ་བཞེད་དེ་ལྟར། །མཛད་པ་འདི་ནི་དྲང་
དོན་ཡིན་པར་ངེས། །དེ་ཕྱིར་འདི་ལ་དགག་བཞག་གྱིས་ཤིག་ཅེས། །བཀའ་སྩལ་ཕེབས་
པ་དང་དུ་རབ་བླངས་ནས། །དྲང་དོན་གསུང་ལ་དགག་བཞག་ཅུང་ཟད་ཕུལ། །འདི་ལ་
མཁྱེན་པའི་སྤྱན་གྱིས་གཟིགས་སུ་གསོལ། །ཞེས་པ་འདི་ནི་རྒྱལ་བའི་དབང་པོ་རྗེ་ཀརྨ་
པ་སྤྲུལ་སྐུ་མི་བསྐྱོད་རྡོ་རྗེའི་མཚན་ཅན་འགྲེལ་པ་དོན་གསལ་གྱི་ཊིཀ་ཆེན་ཐུགས་རྩོམ་གནང་
ནས། འདི་ལ་ཁྱེད་རྣམས་ཀྱིས་དགག་བཞག་གྱིས་ཤིག །ཅེས་བཀའ་ཕེབས་པ་བཟློག་
པར་མ་ནུས་པར། རང་གི་གོ་ཚོད་ཙམ་ཞིག་འབུལ་བ་འདི་ནི། རྒྱ་ནག་རྒྱལ་པོའི་བཀའ་
ལུང་གིས་བཏབ་པའི་ཕོ་བྲང་ཆེན་པོ་ཆོས་འཁོར་ལྷ་སའི་གསེར་ཐོག་གི་འོད་ཀྱིས་ཁྱབ་པ་
སོགས་བཀྲ་ཤིས་པའི་དགེ་མཚན་དུ་མ་དང་ལྡན་ཞིང་། ཁྱད་པར་དུ་ཡང་། ཆོས་ཀྱི་རྒྱལ་
པོ་ཙོང་ ཁ་ པ་ཆེན་ པོས་ཤེས་ རབ་ ཀྱི་ཕ་རོལ་ཏུ་ཕྱིན་པའི་ དགོངས་ འགྲེལ་གྱི་རྣམ་
བཤད་མཛད་པའི་ཚེ། ཤེར་ཕྱིན་གྱི་མདོའི་སྟོང་ཉིད་ཉི་ཤུ་པའི་འགྲེས་རྐང་བརྒྱ་རྩ་
བརྒྱད་གསེར་བཙོ་མ་ལྟ་བུའི་ཡི་གེའི་གཟུགས་ཀྱིས་ནམ་མཁའི་ཁམས་ཐམས་ཅད་ཁྱབ་
པར་ཡང་ཡང་གཟིགས་པའི་གནས་མཆོག་སེ་ར་ཐེག་པ་ཆེན་པོའི་གླིང་གི་གཙུག་ལག་
ཁང་ཆེན་པོ་ནས་རྗེ་ཀརྨ་པ་སྤྲུལ་སྐུ་མི་བསྐྱོད་རྡོ་རྗེའི་མཚན་ཅན་གྱི་དྲུང་དུ། རིགས་པ་
སྨྲ་བ་ཆོས་ཀྱི་རྒྱལ་མཚན་གྱིས་གྲོ་བཞིན་གྱི་ཟླ་བའི་ཡར་ངོའི་ཚེས་གསུམ་ལ་ཕུལ་བ་
- 118 -



གསུང་ལན་ཀླུ་སྒྲུབ་དགོངས་རྒྱན།
དགེ་ཞིང་བཀྲ་ཤིས་པར་གྱུར་ཅིག །(༧༤ན)
ཨོཾ་སྭ་སྟི། ཐུབ་དབང་ཀེ་ལ་ཤ་རི་ལས་བྱུང་བའི། །ཀླུ་སྒྲུབ་ཐོགས་མེད་ནས་བརྒྱུད་
ལྷ་ཆུའི་རྒྱུན། །ཟབ་རྒྱས་གདམས་པའི་ཆུ་ཀླུང་ཀུན་བཏུས་ཏེ། །གངས་ལྗོངས་སྐལ་ལྡན་
གདེང་ཅན་དཔལ་དུ་བབས། །འོན་ཀྱང་བོད་བླུན་རང་འདོད་བ་ཚྭའི་ཆུ། །བསྲེས་པ་རྒྱལ་
བ་གཉིས་པ་ཙོང་ཁ་པས། །འཇམ་མགོན་ཞལ་ཆབ་ལུང་རིགས་ཀེ་ཏ་ཀས། །ཉེར་སྦྱངས་
རྣམ་དག་ཡན་ལག་བརྒྱད་ལྡན་བྱས། །འཕགས་པའི་ཡུལ་མེད་བྷོ་ཊའི་གྲུབ་པའི་མཐའ། །
རྗེ་བཙུན་ཆོས་རྒྱན་རིགས་པའི་ཚངས་ཐིག་གིས། །གཏན་ལ་ཕབ་པས་གཟུར་གནས་མི་
བསྐྱོད་རྗེས། །ལེགས་སོའི་བསྔགས་པའི་མེ་ཏོག་འཐོར་བ་འདི། །རྒྱལ་བསྟན་ཡང་སྙིང་
འཇམ་མགོན་བཤད་སྒྲུབ་ཀྱི། །འོད་དཀར་ཐིགས་ཕྲེང་འབུམ་དུ་འཛག་པའི་ཕྱིར། །གནམ་
བསྐོས་དགའ་བ་བརྒྱ་ལྡན་ཕོ་བྲང་ཆེས། །འཛད་མེད་ཆོས་སྦྱིན་ཟླ་བ་གསར་པ་བསྐྲུན། །
དགེ་འདིས་འཁྲུལ་བྲལ་རིང་ལུགས་རྩ་བ་བརྟན། །བཤད་དང་སྒྲུབ་པའི་ཡལ་འདབ་
ཕྱོགས་བཅུར་རྒྱས། །འགྲོ་བའི་ཉོན་མོངས་ཚ་གདུངས་ལས་སྐྱོབ་པའི། །རྒྱལ་བསྟན་
ཡོངས་འདུའི་ལྗོན་བཟང་རབ་རྒྱས་ཤོག །ཅེས་ཀར་ལན་ཀླུ་སྒྲུབ་དགོངས་རྒྱན་འདི་ཉིད་དབུས་སུ་དཔེ་
རྒྱུན་དཀོན་པར་བརྟེན་བློ་གསལ་བ་དག་ལ་ཕན་ཆེད་༧སྐྱབས་མགོན་སྲིད་སྐྱོང་ཡོངས་འཛིན་སྟག་བྲག་པཎྜི་ཆེན་པོའི་
བཀའ་དགོངས་བཞིན་རབ་བྱུང་བཅུ་དྲུག་པའི་ཤིང་སྤྲེ་ལོ་གཞུང་ས་མཆོག་ནས་པར་དུ་བསྐྲུན་སྐབས་སྨོན་པའི་ཚིག་ཏུ་
ཞུས་དག་པ་ངག་ལྡན་པས་བྲིས་པ་དགེ་ལེགས་འཕེལ། །པར་འདི་ཞོལ་པར་ཁང་ཆེན་མོ་གངས་ཅན་ཕན་བདེའི་
གཏེར་མཛོད་གླིང་དུ་བཞུགས།། །།
བཏབ།
- 119 -



༄༅། །ཟབ་མོ་སྟོང་པ་ཉིད་ཀྱི་ལྟ་བ་ལོག་རྟོག་འགོག་པར་
བྱེད་པའི་བསྟན་བཅོས་ལྟ་བ་ངན་པའི་མུན་སེལ་
ཞེས་བྱ་བ་བཞུགས་སོ། །
དེ་དག་
ན་མོ་གུ་རུ་མཉྫགྷོ་ཥཱ་ཡ། འདིར་ཟབ་མོ་སྟོང་པ་ཉིད་ཀྱི་ལྟ་བ་ལ་ལོག་རྟོག་འགོག་
པར་བྱེད་པའི་བསྟན་བཅོས་ལྟ་ངན་མུན་སེལ་ཞེས་བྱ་བ། རྗེ་བཙུན་འཇམ་པའི་དབྱངས་
ཀྱི་སྲས་ཀྱི་ཐུ་བོ་ཤར་ཙོང་ཁ་པ་བློ་བཟང་གྲགས་པ་ཡབ་སྲས་ཀྱི་ཞབས་ཀྱི་པདྨོ་ལ་
གུས་པ་ཆེན་པོས་ཕྱག་འཚལ་ལོ། །གང་གི་རྟེན་འབྱུང་ཆོས་རྣམས་སྟོང་པ་ཞེས། །
འཇིགས་མེད་སེངྒེའི་སྒྲ་ཆེན་རབ་བསྒྲགས་པས། །ཕྱི་ནང་དངོས་སྨྲའི་གཉིས་འཐུང་མ་
ལུས་པ། །སྐྲག་མཛད་ཤཱཀྱ་སེང་གེ་རྒྱལ་གྱུར་ཅིག །ཐུབ་པའི་གསུང་གི་གཅེས་མཛོད་
ཤེར་ཕྱིན་དོན། །ཆད་སྟོང་ལོག་པའི་ལམ་དུ་མི་འགྲེལ་བར། །མཐའ་བྲལ་དབུ་མ་ཆེན་
པོར་ལེགས་བཀྲལ་ནས། །ཐུབ་བསྟན་གསལ་མཛད་ཀླུ་སྒྲུབ་ཞབས་ལ་འདུད། །ཀླུ་
སྒྲུབ་ཡབ་སྲས་གཞུང་ལུགས་ཀུན་དའི་ཚལ། །གང་བློའི་འོད་ཟེར་ཁོང་ནས་ཁ་འབྱེད་
ཅིང་། །ལོག་སྨྲའི་རྒྱུ་(༢ན)སྐར་མཐའ་དག་ཟིལ་གནོན་པ། །དཔལ་ལྡན་ཟླ་བ་གྲགས་
པའི་ཞབས་ལ་འདུད། །ཕྱོགས་འདིར་ཀླུ་སྒྲུབ་ཡབ་སྲས་དགོངས་པའི་དོན། །ཇི་བཞིན་
གསལ་ཕྱིར་རྗེ་བཙུན་མཁྱེན་པའི་གཏེར། །ངུར་སྨྲིག་འཛིན་པའི་གར་གྱིས་རྣམ་རོལ་
བ། །རྗེ་བཙུན་ཙོང་ཁ་པ་ལ་གུས་ཕྱག་འཚལ། །ཞེས་མཆོད་པར་བརྗོད་ནས། རྩོམ་
པར་དམ་བཅའ་བ་ནི། སྨྲ་བའི་ཉི་མ་བློ་བཟང་གྲགས་པ་ཡི། །འཕྲིན་ལས་འོད་ཟེར་
རྒྱས་པ་མ་བཟོད་པར། །ཕྲག་དོག་མུན་པའི་ཁུང་བུར་རབ་ཞུགས་ནས། །ལྟ་ངན་སྣ་
ཚོགས་སྒྲོག་པའི་བཤེས་གཉེན་འགའ། །རྒྱལ་བ་གཉིས་པ་འགོག་པའི་ཟོལ་སྦྱོར་
- 120 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གྱིས། །ཀླུ་སྒྲུབ་ཡབ་སྲས་མ་ལུས་སུན་འབྱིན་པ། །དེ་དག་མཁས་པའི་མདུན་སར་
གཞོམ་སླད་དུ། །བརྒལ་ལན་ལྟ་ངན་མུན་སེལ་འདིར་བཤད་བྱ། ། བག་
དེ་ལ་འདིར་ཆོས་ཀྱི་རྒྱལ་པོ་ཙོང་ཁ་པ་ཆེན་པོ་ཞེས་(༢བ)འཇིག་རྟེན་གསུམ་ན་
སྙན་པའི་བ་དན་གཡོ་བ་དེ་ཉིད་ཀྱིས། གངས་རིའི་ཁྲོད་འདིར་རྒྱལ་བའི་གསུང་རབ་སྤྱི་
དང༌། ཁྱད་པར་དུ་འཕགས་མཆོག་ཀླུ་སྒྲུབ་ཡབ་སྲས་ཀྱི་མདོ་སྔགས་ཀྱི་གཞུང་ལུགས་
རྣམས་ཀྱི་དགོངས་པ་ཤིང་རྟ་ཆེན་པོ་རྣམས་ཀྱི་བཞེད་པ་ཇི་ལྟ་བ་བཞིན་དུ་གཟིགས་ཏེ།
སྔོན་མེད་པའི་ལེགས་པར་བཤད་པའི་གཎྜིའི་སྒྲ་ཆེན་པོ་ཕྱོགས་ཀུན་ཏུ་བསྒྲགས་པ་ན་
དུག་སྦྲུལ་གྱིས་གླ་རྩིའི་དྲི་ཚོར་བ་བཞིན་དུ། རང་དང་མ་མཐུན་པ་རྒྱུ་མཚན་དུ་བྱས་ཏེ།
དོན་ཟབ་མོ་ཕྱོགས་ཙམ་ཡང་མ་གོ་བཞིན་དུ། མཁས་པའི་ལེགས་བཤད་ལ་སྐུར་པ་
འདེབས་པའི་ཚིག་ངན་གྱི་དུག་མདའ་འཕེན་པར་བྱེད་པ་དུ་མ་ཞིག་མཐོང་ཞིང་། ཁྱད་
པར་དུ་བཤེས་གཉེན་ཆེན་པོ་ཤཱཀྱ་མཆོག་ལྡན་པ་དང་། གོ་བོ་རབ་འབྱམས་པ་བསོད་
ནམས་སེང་གེ་བ་རྣམ་གཉིས་ཀྱིས། རྗེ་ཙོང་ཁ་པ་ཡབ་སྲས་འགོག་པའི་ཡི་གེ་མང་དུ་
བརྩམས་འདུག་པ་རྣམས་ལ་ལེགས་པར་བརྟགས་པ་ན། ཕྱོགས་སྔ་མ་ཞིབ་དུ་ཡེ་མ་གོ་
བར་སུན་འབྱིན་ལྟར་སྣང་འབའ་ཞིག་བརྗོད་པས། མཁས་པ་རྣམས་མགུ་བ་སྐྱེད་པའི་
དགག་བཞག་ཏུ་གཏན་མི་འདུག་ཅིང་། ཁྱད་པར་དུ་རྗེ་བཙུན་ཙོང་ཁ་པ་ལ་སྐུར་བ་གཙོ་
བོར་འདེབས་པའི་ཕྲག་དོག་གི་རྩོད་ཡིག་ཏུ་འདུག་པ། འདིའི་མཆན་གྱི་རྩོད་ཡིག་ལ་
ལན་མ་བཏབ་ན། བློ་དམན་མང་པོ་ཞིག་འདི་ལྟ་བུའི་སྐུར་འདེབས་ཀྱི་རྩོད་ཡིག་ལ་
ཡང་ལན་མི་འབྱུང་བ། དགག་པ་ཞུགས་ཡོད་པ་ཡིན་ནམ་སྙམ་དུ་ལོག་རྟོག་སྐྱེ་བའི་
དགག་བྱ་འདུག་པས། ཁོ་བོས་རིགས་ལམ་དཔང་དུ་བཞག་སྟེ་ལན་གདབ་པར་བྱའི།
ཐུགས་གཟུ་(༣ན)བོར་ཞོག་ལ་ལེགས་པར་ཐུགས་རྟོག་ཆུག་ཅིག ། །
དེས་ན་འདི་ལ་གསུམ། ཆེན་པོ་ཤཱཀ་མཆོག་པའི་རྩོད་ལན་བཤད་པ་དང་། གོ་བོ་
- 121 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འ
རབ་འབྱམས་པའི་རྩོད་ལན་བཤད་པ་དང་། དེ་དག་གི་དོན་བསྡུས་ཏེ་ཕྱིན་ཆད་བག་
ཡོད་པ་གདམས་པའོ། །
དང་པོ་ལ་གཉིས། ཤེར་ཕྱིན་གྱི་མདོ་དང་དེའི་དགོངས་འགྲེལ་དབུ་མ་རིགས་
ཚོགས་དང་དཔལ་ལྡན་ཟླ་བའི་གཞུང་སྒྲ་ཇི་བཞིན་པར་ཁས་བླངས་ནས་རྗེ་བཙུན་ཙོང་
ཁ་པ་འགོག་པ་མི་འཐད་པར་བསྟན་པ་དང་། ཤེར་ཕྱིན་གྱི་མདོ་དང་དབུ་མ་རིགས་
ཚོགས་འཇུག་པ་རྩ་འགྲེལ་ཆད་སྟོང་མེད་དགག་སྟོན་པའི་གཞུང་དུ་བྱས་ནས་ཉམས་
སུ་བླང་བྱ་མ་ཡིན་པར་འདོད་པའི་ལོག་རྟོག་དགག་པའོ། །དང་པོ་ནི། ཁྱེད་ཀྱི་རྩོད་
ཡིག་ཚིགས་བཅད་མ་གཅིག་དང་། དབུ་མ་རྣམ་ངེས་ཞེས་པའི་རྩོད་ཡིག་རྒྱས་པ་
གཅིག་དང་གཉིས་སྣང་བ་ཕྱོགས་གཅིག་ཏུ་ལན་གདབ་པར་བྱའོ། །དེ་ལ་ཁྱེད་ཀྱི་རྩོད་
ཡིག་ཚིགས་བཅད་མ་འདིའི་མཆོད་བརྗོད་ལ་ཡང་སྦྱོར་ཚུལ་ནོར་བ་སོགས་སྐྱོན་ཆེན་
པོ་འདུག་ནའང་གནད་མི་འདུག་པས་རེ་ཞིག་བཞག །རྩོམ་པར་དམ་བཅའི་སྐབས་སུ།
འདི་ན་རང་བཟོའི་ཆང་གིས་རབ་མྱོས་པའི། །རྣམ་དཔྱོད་གླང་ཆེན་གཟུ་བོར་སྤྱོད་པ་
ཡི། །སྲབ་སྐྱོགས་མེད་པར་ཀུན་ཏུ་འཕྱན་པ་ལས། །ཀླུ་སྒྲུབ་སློབ་མར་བཅས་པའི་
གཞུང་ལུགས་ཀྱི། །རྒྱ་མཚོ་དཀྲུགས་པའི་གཏམ་གྱི་སྦྱོར་བ་ཡིས། །གཉིས་མེད་གསུང་
བའི་བཀའ་དང་བསྟན་བཅོས་ཀུན། །རང་བློ་ཁོ་ནས་གཞན་དུ་བཀྲལ་མཐོང་ནས། །ཅུང་
ཟད་དཔྱད་ལ་མཁས་རྣམས་གསན་པའི་རིགས། །(༣བ)ཞེས་རྗེ་བཙུན་ཙོང་ཁ་པས་ཀླུ་
སྒྲུབ་སློབ་མར་བཅས་པའི་གཞུང་ལུགས་ཀྱི་རྒྱ་མཚོ་དཀྲུགས་ཞེས་སྐུར་བ་འདེབས་
པར་འདུག་པ། དེ་ལ་འདི་སྐད་ཅེས་བྱ་སྟེ། ཀླུ་སྒྲུབ་གསུང་རབ་འོ་མ་རྒྱ་མཚོ་ཆེ། །
ལེགས་སྲུབས་མར་གྱི་སྙིང་པོ་མཆོག་ལྟ་བུ། །སྟོང་ཉིད་བདུད་རྩིའི་དཔལ་དེ་བྱང་
ཕྱོགས་འདིར། །སྐལ་ལྡན་མང་པོས་མྱངས་ལ་བཟོད་པར་མཛོད། །ཅེས་བརྗོད་པར་
བྱའོ། ། །
- 122 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གལ་ཏེ་དེ་ལྟ་མ་ཡིན། ཀླུ་སྒྲུབ་གཞུང་གི་རྒྱ་མཚོ་དཀྲུགས་པས་ཉོག་ཉོག་པོར་
བྱས་ཞེས་པའི་དོན་ཡིན་པས། ཁྱེད་ཀྱིས་ཀླུ་སྒྲུབ་ཀྱི་གཞུང་ཕྱིན་ཅི་ལོག་ཏུ་བཀྲལ་ཞེས་
པའི་དོན་ཡིན་ཞེ་ན། ཀླུ་སྒྲུབ་སློབ་མར་བཅས་པའི་གཞུང་ལུགས་ཀྱི་རྒྱ་མཚོ་ཁྱེད་ཀྱིས་
ཕྱིན་ཅི་ལོག་ཏུ་བཀྲལ་བ་ཡིན་ཏེ། ཁྱེད་ཀྱི་རྩོད་ཡིག་ཚིགས་བཅད་མ་འདི་དང་། དབུ་
མ་རྣམ་ངེས་ཞེས་པ་དེར། ཀླུ་སྒྲུབ་ཀྱི་རིགས་ཚོགས་དང་ཟླ་གྲགས་ཀྱི་གཞུང་སྒྲ་བློ་
བཞིན་དུ་ཁས་ལེན་པ་ཁ་ཕོ་བྱས་ནས། ཕྱིས་ལུགས་གཉིས་རྣམ་འབྱེད་ཅེས་པའི་
གཞུང་བརྩམས་ནས་དབུ་མ་རིགས་ཚོགས་དང་ཟླ་གྲགས་ཀྱི་གཞུང་རྣམས་ཀྱིས་
ཆད་སྟོང་མེད་དགག་ཙམ་བསྟན་གྱི་དབུ་མ་ཆེན་པོའི་ལྟ་བ་མ་བསྟན་པས། སྒོམ་པས་
ཉམས་སུ་ཇང་བྱ་མ་ཡིན་ཞེས་སོགས་ རྗེས་ཟློས་བྱེད་པ་ཡང་ཡ་ང་བའི་ལོག་པའི་
བསྟན་བཅོས་བརྩམས་ནས། རྒྱལ་བས་མདོ་རྒྱུད་དུ་མ་ནས་ལུང་བསྟན་པའི་དཔལ་
མགོན་འཕགས་པ་ཀླུ་སྒྲུབ་ཀྱི་གསུང་རབ་ཐམས་ཅད་ཀྱི་སྙིང་པོ་དབུ་མ་རིགས་ཚོགས་
དང་། དཔལ་ལྡན་ཟླ་བའི་གཞུང་ལུགས་རྣམས་ཆད་ལྟ་སྟོན་པའི་གཞུང་དུ་བྱས་པ་
འདིས། ཀླུ་སྒྲུབ་ཡབ་སྲས་ཀྱི་གཞུང་ལུགས་ཀྱི་རྒྱ་མཚོ་དཀྲུགས་པ་མིན་ན། སུ་ཞིག་
གིས་ཀླུ་སྒྲུབ་ཡབ་སྲས་ཀྱི་གཞུང་ལུགས་ཀྱི་རྒྱ་མཚོ་དཀྲུགས་པ་ཡིན། ། བ་
གཞན་ཡང་། དཔལ་ལྡན་ཟླ་བ་གྲགས་པས་ཉན་རང་འཕགས་པས་སྟོང་ཉིད་(༤ན)
རྟོགས་པར་བཤད་པ་ལ། ཁྱེད་ཀྱིས་ཉན་རང་འཕགས་པས་ཆོས་ཀྱི་བདག་མེད་རྟོགས་
ཀྱང་སྟོང་ཉིད་མ་རྟོགས་པ་ཟླ་བ་གྲགས་པའི་དགོངས་པར་འཆད་པ་དང་། ཡང་རྩོད་
ཡིག་ཚིགས་བཅད་མ་དེར་ཉན་རང་འཕགས་པས་སྟོང་ཉིད་རྟོགས་པ་དཔལ་ལྡན་ཟླ་བ་
གྲགས་པའི་དགོངས་པར་འཆད་པ་སོགས་འགལ་བ་འདུས་པ་ཟླ་གྲགས་ཀྱི་དགོངས་
པར་འཆད་པ་དང་། འཇུག་པ་རྩ་འགྲེལ་དུ་ཀུན་གཞིའི་རྣམ་ཤེས་དང་རང་རིག་མེད་པ་
གསལ་བར་བཤད་པ་ལ། ཁྱེད་ཀྱིས་ཀུན་གཞིའི་རྣམ་ཤེས་དང་རང་རིག་ཡོད་པ་ནན་
- 123 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
གྱིས་བསྒྲུབས་པ་དང་། རྩ་ཤེ་དང་ཚིག་གསལ་དང་འཇུག་པ་རྩ་འགྲེལ་དུ་ཞིག་པ་
དངོས་པོར་གསལ་བར་བཤད་པ་ལ། ཁྱེད་ཀྱིས་ཞིག་པ་དངོས་མེད་ཡིན་ཞེས་བསྒྲུབས་
པ་དང་ཞིག་པ་དངོས་པོར་བསྒྲུབ་པའི་སྐབས་ཀྱི་བཞི་བརྒྱ་པའི་འགྲེལ་པ་ལ་འབྲུ་ཕྱིན་
ཅི་ལོག་ཏུ་བསྣན་ནས་ད་ལྟར་བ་ལ་དངོས་པོས་མ་ཁྱབ་ཅེས་པ་དང་ཡང་ཀླུ་སྒྲུབ་ཡབ་
སྲས་ཀྱི་གཞུང་ལས་ཞིག་པ་འདུས་བྱས་སུ་གསལ་བར་བཤད་པ་མཐོང་ནས། ཞིག་པ་
འདུས་བྱས་ཡིན་ཀྱང་དངོས་པོ་མ་ཡིན་པས་རྟག་པར་ཁས་ལེན་དགོས་ཞེས་ཀླུ་སྒྲུབ་
ཡབ་སྲས་ཀྱི་ལུགས་ལ་འདུས་བྱས་རྟག་པ་ཡོད་ཅེས་བཤད་འདུག་པ། ཀླུ་སྒྲུབ་ཡབ་
སྲས་ལྟ་སྨོས་ཀྱང་ཅི་དགོས། ། སངས་རྒྱས་པའི་གྲུབ་མཐའ་སྨྲ་བ་ལ་རྒྱ་བོད་གང་དུ་ཡང་
འདུས་བྱས་རྟག་པར་ཁས་ལེན་མཁན་ཡང་ཁྱེད་མིན་པ་སུ་བྱུང༌། ལར་ལྟ་བ་བཀར་
བཏགས་ཀྱི་ཕྱག་རྒྱ་ཞེས་པ། འདུས་བྱས་ཐམས་ཅད་མི་རྟག །ཟག་བཅས་ཐམས་ཅད་
སྡུག་བསྔལ། ཆོས་ཐམས་ཅད་སྟོང་ཞིང་བདག་མེད། མྱ་ངན་ལས་འདས་པ་ཞི་ཞིང་
བདེ། ཞེས་ཕྱག་རྒྱ་བཞི་པོ་འདིས་སངས་རྒྱས་ཀྱི་གསུང་རབ་དགོངས་འགྲེལ་དང་བཅས་
(༤བ)པ་རྒྱས་བཏབ་ཅིང༌། ཕྱག་རྒྱ་བཞི་པོ་འདི་སངས་རྒྱས་པ་སྤྱིའི་ཁྱད་ཆོས་ཡིན་པ་
ལ། ཁྱེད་ཀྱིས་དབུ་མ་ཐལ་འགྱུར་བ་སངས་རྒྱས་པའི་དཀྱིལ་ནས་ཕུད་ནས། ཐལ་
འགྱུར་བས་འདུས་བྱས་རྟག་པ་ཁས་ལེན་པས། ལྟ་བ་བཀར་བཏགས་ཀྱི་ཕྱག་རྒྱ་བཞི་
ཁས་མི་ལེན་ཞེས་ཀླུ་སྒྲུབ་ཡབ་སྲས་ལ་ཞབས་འདྲེན་ཁམས་པོ་ཆེ་བྱས་པ་དང་། དེ་བཞིན་
དུ་འཇུག་འགྲེལ་དང་བཞི་བརྒྱ་པའི་འགྲེལ་པ་སོགས་སུ་ཉན་རང་དགྲ་བཅོམ་པས་
བདེན་འཛིན་སྤངས་པ་དང༌། བདེན་འཛིན་འཁོར་བའི་རྩ་བ་དང་ཉོན་མོངས་ཅན་གྱི་
མ་རིག་པར་བཤད་པ་ལ། ཁྱེད་ཀྱིས་བདེན་འཛིན་ཤེས་སྒྲིབ་ཡིན་པ་དཔལ་ལྡན་ཟླ་
བའི་དགོངས་པར་འཆད་པ་དང༌། ཀླུ་སྒྲུབ་ཡབ་སྲས་ཀྱི་ལུགས་ལ་གང་ཟག་གི་བདག་
མེད་ཀྱི་འཇོག་ཚུལ་ཐུན་མོང་མིན་པ་ཡོད་པ་མ་དགོངས་པར། གང་ཟག་རང་རྐྱ་ཐུབ་
- 124 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་རྫས་ཡོད་ཀྱིས་སྟོང་པའམ་ཕུང་པོ་གང་ཟག་གིས་སྟོང་པ་གང་ཟག་གི་བདག་མེད་
ཕྲ་མོར་འཇོག་པ་དང༌། དཔལ་ལྡན་ཟླ་བས་ཕུང་པོ་ལྔ་འཇིག་ལྟ་ལྷན་སྐྱེས་ཀྱི་དམིགས་
ཡུལ་ཡིན་པ་རྒྱས་པར་བཀག་ཀྱང་། ཁྱེད་ཀྱིས་ཕུང་པོ་ལྔ་འཇིག་ལྟ་ལྷན་སྐྱེས་ཀྱི་
དམིགས་ཡུལ་དུ་ཁས་ལེན་པ་དང་། ཀླུ་སྒྲུབ་ཡབ་སྲས་ཀྱིས་ལས་འབྲས་ཀྱི་རྟེན་དུ་
གྱུར་པའི་བདག་ཡོད་པར་བཤད་པ་ལ། ཁྱེད་ཀྱིས་ལས་འབྲས་ཀྱི་རྟེན་དུ་གྱུར་པའི་
བདག་ཡོད་པར་ནན་གྱིས་འགོག་པ་དང་། ཡང་ཁྱེད་ཀྱིས་ཀླུ་སྒྲུབ་ཡབ་སྲས་ཀྱི་ལུགས་
ལ་དྲང་ངེས་ཀྱི་མདོའི་རྣམ་གཞག་འདྲ་བ་གཅིག་བྱས་ནས། དྲང་དོན་གྱི་མདོ་ལ་
ཡང་དྲང་དོན་གྱི་དྲང་དོན། དྲང་དོན་གྱི་ངེས་དོན། ཞེས་དང་། དེ་བཞིན་དུ་ངེས་དོན་གྱི་
མདོ་ལ་ཡང་ངེས་དོན་གྱི་ངེས་དོན། ངེས་དོན་གྱི་དྲང་དོན། ཞེས་སོགས་ཕྱིན་ཅི་ལོག་
གི་བཤད་པ་དུ་མ་བྱས་འདུག་པ། འདི་འདྲ་རྒྱལ་བའི་གསུང་རབ་གང་ནས་བཤད།
འདི་འདྲ་ཁས་ལེན་པའི་པཎྜི་ཏ་སུ་བྱུང་། གསུང་རབ་ལས་བཤད་ཚོད་ལ་ནི་(༥ན)
སེམས་ཙམ་པ་ལྟ་བུའི་ལུགས་ལ་སྒྲ་ཇི་བཞིན་དུ་ཁས་བླང་དུ་རུང་བའི་མདོ་ཞིག་བྱུང་།
དེ་ངེས་དོན་གྱི་མདོ་མཐར་ཐུག་ཏུ་འཇོག་ཅིང་། སྒྲ་ཇི་བཞིན་དུ་ཁས་བླང་དུ་མི་རུང་
བར་དངོས་ཟིན་གྱི་དོན་ལ་རིགས་པའི་དཔྱད་པ་བྱེད་དགོས་པའི་མདོ་ཞིག་ལ་དྲང་དོན་
གྱི་མདོར་འཇོག་ལ། དབུ་མ་ཐལ་རང་གཉིས་ཀྱིས། ཚིག་གསལ་དང་དབུ་མ་སྣང་བ་
སོགས་སུ་བློ་གྲོས་མི་ཟད་པའི་མདོ་ཁུངས་སུ་དྲངས་ནས། ཀུན་རྫོབ་བདེན་པ་དངོས་
ཀྱི་བརྗོད་བྱའི་གཙོ་བོར་བྱེད་པའི་མདོ་ཞིག་ལ་དྲང་དོན་གྱི་མདོ་དང༌། དོན་དམ་
བདེན་པ་དངོས་ཀྱི་བརྗོད་བྱའི་གཙོ་བོར་བྱེད་པའི་མདོ་ཞིག་ལ་ངེས་དོན་གྱི་མདོར་
བཤད་དོ། །དེས་ན་དབུ་མ་སྣང་བ་ལས། ངེས་པའི་དོན་ཀྱང་གང་ལ་བྱ་ཞེ་ན། ཚད་མ་
དང་བཅས་པ་དང་དོན་དམ་པའི་དབང་དུ་མཛད་ནས་བཤད་པ་གང་ཡིན་པ་སྟེ། དེ་ནི་
དེ་ལས་ལོགས་ཤིག་ཏུ་ན་གཞན་གྱིས་གང་དུ་ཡང་དྲང་བར་མི་ནུས་པའི་ཕྱིར་རོ། །ཞེས་
- 125 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
སྟོང་ཉིད་དངོས་ཀྱི་བརྗོད་བྱའི་གཙོ་བོར་བྱེད་པའི་སྒྲ་ཇི་བཞིན་པའི་མདོ་ཞིག་ལ་ངེས་
དོན་གྱི་མདོར་བཤད་ན་ཁྱེད་ཀྱི་ངེས་དོན་གྱི་དྲང་དོན་དེ་གང་ལ་ཟེར་བ་ཡིན། སློབ་མ་
རྣམས་ དབང་པོ་རྟུལ་དུ་ གཏོང་ཞིང་ གང་ནས་ བཤད་ཁུངས་མེད་པའི་རང་བཟོ་ཁོ་
ནའི་དྲང་ངེས་ཀྱི་རྣམ་གཞག་གཅིག་བྱས་ནས། དེ་ཀླུ་སྒྲུབ་ཡབ་སྲས་ཀྱི་དགོངས་པར་
འཆད་པ་དང་། ཁྱད་པར་དུ་ཀླུ་སྒྲུབ་ཡབ་སྲས་ཀྱིས་ཐལ་འགྱུར་བའི་ལུགས་ལ་བདེན་
པར་གྲུབ་པའི་ཆོས་ཅུང་ཟད་ཀྱང་མེད་པར་གསུང་ཞེས་ཐལ་འགྱུར་བའི་ལུགས་འཆད་ པའི་
རྒྱ་བོད་ཀྱི་མཁས་པ་ཀུན་ལ་རླུང་ལྟར་དུ་གྲགས་ཤིང་། ཁྱེད་རང་གིས་ཀྱང་ལུགས་
གཉིས་རྣམ་འབྱེད་ཅེས་པ་དེར་ཐོགས་མེད་དངོས་པོར་སྨྲ་བའི་དབུ་མ་པ་ཆེན་པོ་དང་།
ཟླ་བ་གྲགས་པ་ངོ་(༥བ)བོ་ཉིད་མེད་པར་སྨྲ་བའི་དབུ་མ་པར་བྱས་ནས། ཟླ་བ་གྲགས་
པའི་ལུགས་ལ་བདེན་གྲུབ་མེད་པར་བཤད་ཅིང་། ཡང་དབུ་མ་རྣམ་ངེས་ཞེས་པ་དེར་
དོན་དམ་ཁས་ལེན་ཚུལ་གྱི་སྐབས་སུ་སྟོང་ཉིད་བདེན་གྲུབ་ཐལ་འགྱུར་བའི་ལུགས་ལ་
ཁས་ལེན་པ་སོགས། མི་ཟེར་དགུ་ཟེར་ཆ་ལེ་ཆོ་ལེ་སྒྲུབ་བྱེད་མེད་བཞིན་དུ་བློ་བཟོ་
འབའ་ཞིག་བྱས་ནས། རང་ལ་རེ་ལྟོས་འཆའ་བའི་ གདུལ་བྱ་རྣམས་མགོ་རྨོངས་སུ་
འཇུག་པའི་གྲུབ་མཐའ་ཐ་སྙད་གསར་པ་ཕྱིན་ཅི་ལོག་འབའ་ཞིག་བཅོས་ནས། ཀླུ་སྒྲུབ་
ཀྱི་དགོངས་པར་འཆད་པ་འདི་འདྲ་བ་ཀླུ་སྒྲུབ་ཀྱི་གཞུང་ལུགས་ཀྱི་རྒྱ་མཚོ་དཀྲུགས་པ་
མ་ཡིན་ན་ཀླུ་སྒྲུབ་ཀྱི་གཞུང་ལུགས་ཀྱི་རྒྱ་མཚོ་དཀྲུགས་པ་དེ་ཇི་ལྟ་བུ་ཞིག་ལ་ཟེར་རྒྱུ་
ཡིན་ད་སྨོས་ཤིག །འདིར་སྨྲས་པ། འདོད་ཡོན་ཆང་གིས་མྱོས་པའི་གླང་ཆེན་ཞིག །རང་
ཉིད་འགལ་འདུའི་ཁུར་གྱིས་ནོན་བཞིན་དུ། །འཇིགས་བྲལ་གངས་ཀྱི་སེང་གེ་དཀར་མོ་
ལ། །རྒོལ་བར་འདོད་ པ་མཁས་པའི་བཞད་གད་གནས། །ཞེས་བྱ་བ་ནི་བསྡུ་བའི་
ཚིགས་སུ་བཅད་པའོ། ། །
ད་ནི་དགག་པ་དངོས་ལ་དཔྱད་པར་བྱ་སྟེ། དེ་ལ་ཐོག་མར་ཕྱོགས་སྔ་མ་བརྗོད་
- 126 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
པ་ནི། ཁྱེད་ཀྱི་རྩོད་ཡིག་ཚིགས་བཅད་མ་དེ་ལས། གང་ལས་བདག་ཏུ་འཛིན་པས་
དམིགས་གཏད་པའི། །བདག་དེ་བཅིང་གྲོལ་ཀུན་གྱི་བྱེད་པོར་སྨྲ། །མུ་སྟེགས་གཞུང་
དང་ཁྱད་པར་མ་རྙེད་པའི། །ཆོས་ལུགས་འདི་དག་དོགས་པའི་གནས་སུ་མཐོང་། །
ཞེས་རྗེ་ཙོང་ཁ་པས་ངར་འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་དེ་བཅིང་
གྲོལ་ཀུན་གྱི་བྱེད་པ་པོར་སྨྲས་སོ་ཞེས་ཕྱོགས་སྔ་མ་བརྗོད་ནས། དེ་ལྟར་སྨྲ་བ་མུ་སྟེགས་
ཀྱི་དབང་ཕྱུག་འཇིག་རྟེན་ཀུན་གྱི་བྱེད་པ་པོར་འདོད་པ་དང་མཚུངས་སོ་ཞེས་སྨྲ་ན་འདི་
ཅི་ཟེར་སྙིང་འདོད་པ་(༦ན)ཡིན། རྗེ་ཙོང་ཁ་པ་རྗེས་འབྲང་དང་བཅས་པ་ཁས་མི་ལེན་
པའི་གྲུབ་མཐའ་ལོག་པ་རྗེ་ཙོང་ཁ་པའི་བཞེད་པར་བཀོད་ནས་དགག་པ་བྱེད་པ་ནི།
རྗེ་ཙོང་ཁ་པའི་གསུང་རབ་ཀྱི་གནད་ཟབ་མོ་ལ་དགག་པ་གཏོང་རྒྱུ་ཡེ་མ་རྙེད་པར་གྲུབ་
མཐའ་ལོག་པ་འདི་འདྲ་ཞིག་ཁས་བླངས་སོ་ཞེས་སྨྲས་ན། སྐྱེ་བོ་ཕལ་ཆེར་མ་དད་པ་སྐྱེ་
བར་འགྱུར་བས་རང་གི་འདོད་པ་འགྲུབ་བོ་སྙམ་པའི་ཀུན་སློང་ངན་པ་སྟེ། དེས་ན་གང་
བྱུང་བྱུང་ཡི་གེར་འགོད་པ་མཚང་ཆེ་བ་ཡིན་པས་དྲི་བར་བྱ་སྟེ། རྗེ་ཡབ་སྲས་ཀྱི་གཞུང་
ན། བདག་བཅིང་གྲོལ་ཀུན་གྱི་བྱེད་པ་པོ་ཡིན་ནོ་ཞེས་གང་དུ་བཤད་གསལ་བར་སྨོས་
ཤིག །གལ་ཏེ་དེ་ལྟར་དངོས་སུ་མ་སྨྲས་ཀྱང་དོན་གྱིས་ཁས་བླངས་ཏེ། ཁྱེད་ཀྱིས་ངར་
འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་ཡོད་པར་ཁས་བླངས་པ་གང་ཞིག །
བདག་ཡོད་ན་བདག་གིས་ལས་མི་དགེ་བ་བསགས་པས་འཁོར་བར་སྐྱེ་བ་དང༌། ལས་
དགེ་བ་བསགས་པ་ལ་བརྟེན་ནས་འཁོར་བ་ལས་གྲོལ་བར་འགྱུར་བ་འདོད་དགོས་
པའི་ཕྱིར་ཞེས་ཟེར་ན། དེ་ལྟ་ན་ཁྱེད་རང་རྩོད་ཡིག་མཛད་པ་པོ་ཡང་བཅིང་གྲོལ་ཀུན་
གྱི་བྱེད་པ་པོ་ཡིན་པར་ཐལ། ཁྱེད་ཀྱིས་ལས་དགེ་བ་བསགས་པས་འཁོར་བ་ལས་གྲོལ་
བར་འགྱུར་ཞིང་། ལས་མི་དགེ་བ་བསགས་པས་འཁོར་བར་སྐྱེ་བའི་ཕྱིར། འཁོར་གསུམ།
གཞན་ཡང་། ཁྱེད་ལ་འཁོར་གསུམ་མང་དུ་ཁས་ལེན་དགོས་པའི་ཉེས་པ་འདི་ཡོད་
- 127 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེ། ཐ་སྙད་དུ་བདག་བཅིང་གྲོལ་ཀུན་གྱི་བྱེད་པ་པོ་ཡིན་པར་ཐལ། ཐ་སྙད་དུ་བདག་
ལས་གསོག་པ་པོ་དང༌། རྣམ་སྨིན་མྱོང་བ་པོ་ཡིན་པའི་ཕྱིར། མ་ཁྱབ་ན། ཁོ་བོ་ཅག་
གིས་བདག་བཅིང་(༦བ)གྲོལ་ཀུན་གྱི་བྱེད་པ་པོར་སྨྲས་སོ། །ཞེས་ཐལ་བ་འཕེན་པའི་
བསམ་དོན་གང་ཡིན། དོན་གྱི་གནས་ཚོད་ཀྱི་དངོས་འགལ། རྟགས་མ་གྲུབ་ན།
དེར་ཐལ། ཁྱེད་རང་གི་རྩོད་ཡིག་ཚིགས་བཅད་མ་ལས། བདག་མེད་ན་ནི་བྱེད་
དང་བྱེད་པ་པོའི། །སེམས་ཅན་ཉིད་ཀྱང་མི་འཐད་རྩོད་པའི་ལན། །དཔལ་ལྡན་ཟླ་
བས་བཏགས་པ་ཙམ་གྱི་བདག །ཕུང་པོའི་སྟེང་ན་རྣམ་སྨིན་མྱོང་བ་པོར། །ཐ་སྙད་
བདེན་པའི་དོན་དུ་ གསུངས་ མོད་ ཀྱི། །ཞེས་ དཔལ་ ལྡན་ ཟླ་ བའི་ ལུགས་ ལ་ ལས་
གསོག་པ་པོ་དང་རྣམ་སྨིན་མྱོང་བ་པོའི་བདག་ཐ་སྙད་དུ་ཡོད་པར་ཁྱེད་རང་གིས་ཁས་
བླངས་པའི་ཕྱིར། འཁོར་གསུམ། གོང་དུ་འདོད་ན། ཁྱེད་ཀྱིས་གྲུབ་མཐའ་འདི་དང་
མུ་སྟེགས་ཀྱི་ གཞུང་ལ་ཐ་སྙད་དུ་ཁྱད་པར་ཅི་ཡང་མེད་པར་ཐལ། ཐ་སྙད་དུ་ཁྱེད་ཀྱི་
ལུགས་ལ་ཡང་བདག་བཅིང་གྲོལ་ཀུན་གྱི་བྱེད་པ་པོར་ཁས་ལེན་རིགས་པའི་ཕྱིར། འཁོར་
གསུམ། དེའི་རྗེས་སུ་ཁྱེད་ཀྱིས། གང་ལ་བདག་ཏུ་འཛིན་པས་གཟུང་གྱུར་པའི། །
བདག་དེ་ཕུང་པོའི་སྟེང་དུ་ཞུགས་གྱུར་ན། །བདག་ལྟ་ཡུལ་གྱི་གནས་ལ་ཞུགས་པའི་
ཕྱིར། །བདག་མེད་རྟོགས་པའི་ཡེ་ཤེས་ཇི་ལྟར་སྐྱེད། །ཅེས་དགག་པ་ཞིག་བྱས་འདུག་
པ་ལ། །འདི་དྲི་བར་བྱ་སྟེ། བདག་འཛིན་ལྷན་སྐྱེས་ཀྱི་འཛིན་སྟང་གི་ཡུལ་དུ་གྱུར་པའི་
བདག་ཕུང་པོའི་སྟེང་དུ་ཡོད་ན། བདག་ལྟ་ཡུལ་གྱི་གནས་ལུགས་ལ་ཞུགས་པར་
འགྱུར་ཞེས་པའི་དོན་ཡིན་ནམ། བདག་འཛིན་ལྷན་སྐྱེས་ཀྱི་དམིགས་ཡུལ་དུ་གྱུར་པའི་
བདག་ཕུང་པོའི་སྟེང་ན་ཡོད་ན། བདག་ལྟ་ཡུལ་གྱི་གནས་ལུགས་ལ་ཞུགས་པར་འགྱུར་
ཞེས་པའི་དོན་གང་ཡིན། དང་པོ་ལྟར་ན། བདག་འཛིན་ལྷན་སྐྱེས་ཀྱི་འཛིན་སྟང་གི་
ཡུལ་དུ་གྱུར་པའི་བདག་ཕུང་པོའི་(༧ན)སྟེང་ན་ཡོད་པར་ཁས་ལེན་མཁན་དེ་སུ་ཡིན།
- 128 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དེ་ལ་སྨོས་ཤིག །ཁོ་བོ་ཅག་ནི་དེ་འདྲ་རྨི་ལམ་དུ་ཡང་མི་འདོད་དོ། །གཉིས་པ་ལྟར་ན། ཁྱེད་
ཀྱི་དགག་པ་དེ་དཔལ་ལྡན་ཟླ་བ་གྲགས་པ་འགོག་པའི་དགག་པ་ཡིན་ཏེ། རིགས་པ་འདི་
རྣམས་ལ་བློ་གཟུ་བོར་ཞོག་ལ་ལན་ཐོབ་ཅིག །བདག་འཛིན་ལྷན་སྐྱེས་ཀྱི་དམིགས་
ཡུལ་དུ་གྱུར་པའི་བདག་ཕུང་པོའི་སྟེང་ན་ཡོད་པར་ཐལ། བདག་ཕུང་པོའི་སྟེང་ན་
ཡོད་པའི་ཕྱིར། དེར་ཐལ། བདག་དེ་བདག་གི་གདགས་གཞིའི་སྟེང་ན་ཡོད་པའི་ཕྱིར། མ་
གྲུབ་ན། དེར་ཐལ། ཤིང་ རྟ་ དེ་ ཤིང་ རྟའི་ གདགས་ གཞིའི་ སྟེང་ ན་ ཡོད་ པའི་ ཕྱིར།
རྟགས་དང་ཁྱབ་པ་གང་ལ་ལན་འདེབས་ཀྱང་། དཔལ་ལྡན་ཟླ་བ་གྲགས་པའི་གཞུང་
དང་དངོས་སུ་འགལ་ཏེ། འཇུག་འགྲེལ་ལས། བདག་བཏགས་པ་ཙམ་དུ་གྲུབ་པར་བྱ་
བའི་དོན་ཇི་སྐད་བཤད་པའི་དོན་གཉིས་གསལ་བར་བྱ་བའི་ཕྱིར། ཕྱི་རོལ་གྱི་དཔེ་
སྟོན་ཅིང་བཤད་པ། ཤིང་རྟ་རང་ཡན་ལག་ལས་གཞན་འདོད་མིན། །གཞན་མིན་མ་
ཡིན་དེ་ལྡན་ཡང་མིན་ཞིང་། །ཡན་ལག་ལ་མིན་ཡན་ལག་དག་དེར་མིན། །འདུས་པ་ཙམ་
མིན་དབྱིབས་མིན་ཇི་བཞིན་ནོ། །ཞེས་ ཤིང་ རྟ་ དང་ བདག་ གཉིས་ ཐ་སྙད་དུ་འཇོག་
ཚུལ་མཚུངས་པར་གསུངས་པའི་ཕྱིར། གཞན་ཡང་། བདག་ཡོད་པར་ཐལ། ཤིང་རྟ་དང་
བུམ་སྣམ་ལ་སོགས་པ་ཡོད་པ་གང་ཞིག །དེ་རྣམས་འཇོག་ཚུལ་མཚུངས་པའི་ཕྱིར། རྟགས་
དང་པོ་རྗེས་སུ་བསྒྲུབ། གཉིས་པ་མ་གྲུབ་ན། དེར་ཐལ། སྔར་དྲངས་མ་ཐག་པའི་ལུང་
དེའི་དོན་གྲུབ་པའི་ཕྱིར་དང་། དེ་ཚེ་དེ་ཡི་ཡན་ལག་ཚོགས་གནས་རྣམས། །ཤིང་རྟ་
ཉིད་འགྱུར་ཤིང་རྟ་དང་བདག་མཚུངས། །(༧༠) ཞེས་སོགས་སྐབས་མང་པོར་ཤིང་རྟ་
དང་བདག་གཉིས་འཇོག་ཚུལ་མཚུངས་པར་གསུངས་པའི་ཕྱིར། གལ་ཏེ་ངེད་ཤིང་
རྟ་དང་བུམ་སྣམ་སོགས་ཀུན་རྫོབ་པའི་ཆོས་ རྣམས་མེད་པར་ ཁས་ལེན་པས་རྟགས་
དང་པོ་མ་གྲུབ་བོ་ཞེ་ན། ཤིང་རྟ་དང་བུམ་སྣམ་སོགས་མེད་པར་འདོད་པ་མངོན་སུམ་
ལ་བསྙོན་པ་ཡིན་པས་རྒྱང་འཕེན་ལས་ཀྱང་ཐ་ཆད་མོད། དེ་ལྟ་ན་ལས་རྒྱུ་འབྲས་དང་
- 129 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྐྱེ་བ་སྔ་ཕྱི་སོགས་མེད་པར་ཐལ། ཀུན་རྫོབ་པ་གཞི་མ་གྲུབ་པའི་ཕྱིར། འདོད་ན། སྐྱེ་
བ་སྔ་ཕྱི་སོགས་མེད་པར་འདོད་པ་སངས་རྒྱས་པའི་གྲུབ་མཐའ་སྨྲ་བ་ལ་རྒྱ་གར་དུ་མ་
བྱུང་ཞིང་། བོད་དུ་ཁྱེད་ཅག་དབུ་མ་པའི་མིང་ཅན་དུ་ཁས་བླངས་ནས། རྒྱང་ འཕེན་
པའི་རིང་ལུགས་གསལ་བར་བྱེད་པ་དག་ངོ་མཚར་ཆེ། དེའི་ཕྱིར་ཁྱེད་ཀྱིས་རྗེ་ཙོང་ཁ་
པ་ལ། གང་ལ་བདག་ཏུ་འཛིན་པས་དམིགས་གཏད་པའི། །བདག་དེ་བཅིང་གྲོལ་ཀུན་
གྱི་བྱེད་པོར་སྨྲ། །མུ་སྟེགས་གཞུང་དང་ཁྱད་པར་མ་རྙེད་པའི། །ཆོས་ལུགས་འདི་དག་
དོགས་པའི་གནས་སུ་མཐོང་། །ཞེས་རྗེ་ཙོང་ཁ་པ་མི་བཞེད་པའི་ཕྱོགས་སྔ་བཀོད་ནས་
དགག་པ་བཏང་འདུག་པ་ལ། ལན་བཤད་ཟིན་ཅིང་། ཚིགས་བཅད་དེ་ལ་འདི་སྐད་
ཅེས་བྱ་སྟེ། རང་ཉིད་རྒྱང་འཕེན་རིང་ལུགས་འཛིན་བཞིན་དུ། །གཞན་ལ་མུ་སྟེགས་
གཞུང་དང་ཁྱད་མེད་ཅེས། །སྐུར་བ་འདེབས་འདི་ཅི་ཀོ་ངོ་མཚར་ཆེ། །ཁྱེད་དང་
རྒྱང་འཕེན་གཉིས་ཀྱི་ལྟ་བ་ལ། །སྐྱེ་བ་སྔ་ཕྱི་མི་འདོད་མཚུངས་མོད་ཀྱི། །འོན་ཀྱང་ཁྱད་
པར་ཅུང་ཟད་འདི་ལྟར་ཡོད། །རྒྱང་འཕེན་མངོན་སུམ་དོན་ལ་བསྙོན་མི་བྱེད། །ཁྱེད་ནི་
མངོན་སུམ་དོན་ལ་བསྙོན་པས་ན། །དེ་ཡི་ཆ་ནས་རྒྱང་འཕེན་ཅུང་ཟད་ལྷག །ཅེས་
བརྗོད་པར་བྱའོ། །
གཞན་ཡང་། འཇུག་འགྲེལ་ལས། ཡང་གང་ལས་བྱེད་པ་(༨ན)པོ་ནི་མ་དམིགས་
ཀྱིས་ལས་ཀྱང་ཡོད་ལ་རྣམ་པར་སྨིན་པ་ཡང་ཡོད་དོ་ཞེས་བརྗོད་པ་དེ་ལས་ནི་བྱེད་པ་
པོར་རང་བཞིན་དུ་གྱུར་པ་བཀག་པར་རིགས་པར་བྱའི། གཏན་ནས་གདགས་པར་བྱ་
བ་ཐ་སྙད་ཀྱི་ཡན་ལག་ཏུ་གྱུར་པ་བཀག་གོ་ཞེས་ནི་ཤེས་པར་མི་བྱའོ། །ཞེས་བྱེད་པ་པོ་
རང་བཞིན་མེད་པ་འདིའི་དོན་ཡིན་གྱི། བྱེད་པ་པོ་མེད་པ་འདིའི་དོན་མ་ཡིན། ཞེས་
གསུངས་པ་མི་འཐད་པར་ཐལ། ལས་བྱེད་པ་པོ་མེད་པར་ལུང་དེའི་དོན་དུ་འཆད་
རིགས་པའི་ཕྱིར། མ་གྲུབ་ན་སོང་། དེར་ཐལ། ལས་བྱེད་པ་པོ་མེད་པའི་ཕྱིར། མ་གྲུབ་
- 130 -



ཟབ
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ན། བདག་ཡོད་པར་ཐལ། དགེ་མི་དགེའི་ལས་བྱེད་པ་པོ་ཡོད་པ་གང་ཞིག །སྐབས་
འདིའི་དགེ་མི་དགེའི་ལས་བྱེད་པ་པོ་དེ་བདག་ཡིན་པའི་ཕྱིར། ཕྱི་མ་མ་གྲུབ་ན། དེར་
ཐལ། ཉེ་བར་ལེན་པ་ཕུང་པོ་ལྔ་ལེན་པ་པོ་དེ་བདག་ཡིན་པའི་ཕྱིར། མ་གྲུབ་ན།
དེར་ཐལ། ལེན་པོ་རང་ཉེར་ལེན་གཅིག་རིགས་དངོས་མིན། །ཞེས་པའི་སྐབས་ཀྱི་རང་
འགྲེལ་ལས། འདིར་ཉེ་བར་ལེན་པར་བྱེད་པས་ན་ལེན་པོ་སྟེ་བྱེད་པ་པོ་ཡིན་ལ་ཉེ་བར་
བླངས་པ་ན་ཉེ་བར་ལེན་པ་སྟེ་ལས་སོ། །འདིར་ཉེ་བར་ལེན་པ་པོ་ནི་བདག་ཡིན་ལ།
ཉེ་བར་ལེན་པ་ནི་ཕུང་པོ་ལྔ་རྣམས་ཡིན་ནོ། །ཞེས་གསུངས་པའི་ཕྱིར། དེས་ན་དཔལ་
ལྡན་ཟླ་བས་དགེ་མི་དགེའི་ལས་བྱེད་པ་པོ་དང་། ཕུང་པོ་ལེན་པ་པོ་བདག་ཏུ་གསུངས་
པ་འདི་ལ་གཟིགས་རྟོག་མཛོད། །
གཞན་ཡང་། ཤེས་བྱ་ཆོས་ཅན། བདག་ཡོད་པར་ཐལ། བདག་འཛིན་ལྷན་སྐྱེས་
ཀྱི་དམིགས་རྣམ་གཉིས་སུ་ཕྱེ་བའི་དམིགས་ཡུལ་དེ་ཡོད་པའི་ཕྱིར། མ་གྲུབ་ན། གཞུང་
ལ་མ་ལྟོས་པར་ཟད་དེ། འོ་ན་མུ་སྟེགས་པས་བཏགས་པའི་བདག་དེ་ཆོས་ཅན། ངར་
(རབ)འཛིན་ལྷན་སྐྱེས་ཀྱི་རྟེན་ཏེ་དམིགས་པར་མི་འཐད་དེ། མ་སྐྱེས་པའི་ཕྱིར། ཞེས་
པའི་རང་གྲགས་ཀྱི་རྟགས་འདི་ལ་བརྟེན་ནས་མུ་སྟེགས་པས་བཏགས་པའི་བདག་ངར་
འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་ཡུལ་ཡིན་པ་འགོག་ནུས་
པར་ཐལ། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་ཡུལ་ཡིན་
ན་རང་ལུགས་ལ་སྐྱེས་པས་ཁྱབ་པར་ཁས་ལེན་མི་རིགས་པའི་ཕྱིར། གལ་ཏེ་ཁྱེད་
འདི་སྐད་སྨྲ་བར་འདུག་སྟེ། ཕུང་པོ་ལྔ་ངར་འཛིན་ལྷན་སྐྱེས་ཀྱི་དམིགས་ཡུལ་ཡིན་པས་
སྐྱོན་མེད་དོ་ཞེ་ན། འདི་ནི་ཁྱེད་ཀྱིས་ཁས་བླངས་འདུག་སྟེ། ཁྱེད་ཀྱི་རྩོད་ཡིག་ལས།
འཇིག་ཚོགས་ཕུང་པོར་བདག་ཏུ་རྟོགས་པ་དེ། །ཉེས་ཀུན་སྐྱེད་བྱེད་འཇིག་ལྟ་མིན་གྱུར་
ན། །ཞེས་དགག་པ་བྱས་པའི་ཕྱིར། ཕུང་པོ་ལྔ་ངར་འཛིན་ལྷན་སྐྱེས་ཀྱི་དམིགས་ཡུལ་
- 131 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡིན་ཞེས་ཟེར་བ་འདི། འཇུག་པ་རྩ་འགྲེལ་གྱི་དཔེ་ཀློག་པ་ཙམ་ཡང་མ་བྱས་ཤིང༌།
དབུ་མ་འཇུག་པ་ཚར་གཅིག་ཙམ་ཡང་ཉན་པར་མ་བྱས་པར་གྱ་ཚོམ་དུ་ཁས་བླངས་པ་
སྟེ། དཔལ་ལྡན་ཟླ་བའི་རྗེས་འབྲང་གི་མཁས་པ་རྣམས་ཀྱིས་མཐོང་ན་ངོ་ཚ་བའི་གནས་
ཡིན་ཏེ། དབུ་མ་འཇུག་པ་ལས། ཕུང་པོ་ལས་གཞན་བདག་གྲུབ་མེད་པའི་ཕྱིར། །
བདག་ལྟའི་དམིགས་པ་ཕུང་པོ་ཁོ་ནའོ། །ཞེས་རང་སྡེ་འོག་མའི་འདོད་པ་བརྗོད་ནས་
དེ་འགོག་པ་ལ། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་
མང་པོར་འགྱུར། །ཞེས་པ་ནས། མདོར་བསྟན་ཕུང་པོ་བདག་ཅེས་བཞེད་མ་ཡིན། །
ཞེས་པའི་བར་ལ་ཞིབ་ཏུ་གཟིགས། གལ་ཏེ་ཕུང་པོ་ལྔ་བདག་ལྟ་ལྷན་སྐྱེས་ཀྱི་དམིགས་
ཡུལ་ཡིན་ནོ་ཞེ་ན། འོ་ན། འདི་ནི་ངར་འཛིན་རྟེན་དུའང་མི་འདོད་ལ། །ཞེས་(༩ན)པ་
ལ་མ་སྐྱེས་པའི་རྟགས་ཇི་ལྟར་འགོད་སོམས་ཤིག །གལ་ཏེ་མུ་སྟེགས་པས་བཏགས་
པའི་བདག་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པ་འགོག་པ་ལ་མ་སྐྱེས་
པའི་རྟགས་འགོད་པ་ཡིན་ནོ། །ཞེ་ན། ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་
ཡོད་པ་ངོ་མཚར་ཆེ་སྟེ། འོ་ན་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་ན་སྐྱེས་པ་
ཡིན་དགོས་པར་ཐལ། མ་སྐྱེས་པ་ཡིན་ན་ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་མ་
ཡིན་དགོས་པའི་ཕྱིར། འདོད་ན། ཁྱོད་རང་ལྟར་ན་ང་ཆོས་ཅན། སྐྱེས་པ་པོ་ཡིན་པར་ཐལ།
ངར་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ཕྱིར། འཁོར་གསུམ། ངེད་ལྟར་
ན། ང་བདེན་པར་གྲུབ་པ་ཆོས་ཅན། སྐྱེས་པ་ཡིན་པར་ཐལ། ངར་འཛིན་ལྷན་སྐྱེས་ཀྱི་
འཛིན་སྟངས་ཀྱི་ཡུལ་ཡིན་པའི་ཕྱིར། དེ་ལ་སོགས་པ་ཉེས་པ་མཐའ་ཡས་སོ། །ཡང་
འདི་སྙམ་དུ་གཞུང་འདིའི་དོན། མུ་སྟེགས་པས་བཏགས་པའི་བདག་ཆོས་ཅན། དེ་ཁོ་ན་
ཉིད་དུ་ངར་འཛིན་ལྷན་སྐྱེས་ཀྱི་རྟེན་དམིགས་པར་མི་འཐད་དེ། མ་སྐྱེས་པའི་ཕྱིར།
ཞེས་པའི་དོན་ཡིན་ནོ། །ཞེ་ན། མུ་སྟེགས་པས་བཏགས་པའི་བདག་ངར་འཛིན་ལྷན་
- 132 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྐྱེས་ཀྱི་དམིགས་ཡུལ་ཡིན་པ་འགོག་པ་ལ། དོན་དམ་གྱི་ཁྱད་པར་སྦྱོར་མི་རིགས་པར་
ཐལ། དེ་ཐ་སྙད་དུ་ཡང་ངར་འཛིན་ལྷན་སྐྱེས་ཀྱི་དམིགས་ཡུལ་ཡིན་པ་འགོག་དགོས་
པའི་ཕྱིར། མ་ཁྱབ་ན། སློབ་དཔོན་ལེགས་ལྡན་འབྱེད་ཀྱིས་བདག་སྐྱེ་འགོག་པ་ལ་དོན་
དམ་གྱི་ཁྱད་པར་སྦྱར་བ་ལ། དཔལ་ལྡན་ཟླ་བ་གྲགས་པས་དགག་པ་ཅི་བཏང་སོམས་
ཤིག །དེས་ན་ཁྱེད་འདོད་པ་ལྟར་བདག་དེ་བདག་འཛིན་ལྷན་སྐྱེས་ཀྱི་འཛིན་སྟངས་
(༩བ)ཀྱི་ཡུལ་མ་ཡིན་གྱི། བདག་དེ་བདག་འཛིན་ལྷན་སྐྱེས་ཀྱི་དམིགས་ཡུལ་དང་བདག་
རང་གི་མཚན་ཉིད་ཀྱིས་གྲུབ་པ་དེ་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་ཏེ།
རང་འགྲེལ་ལས། དེ་ལ་ཉོན་མོངས་པ་དང་སྐྱོན་མ་ལུས་པ་ཡོངས་སུ་སྤོང་བར་འདོད་
པས་འཇིག་ཚོགས་ལ་ལྟ་བ་ཁོ་ན་སྤང་བར་བྱ་བ་ཡིན་ལ། དེ་ཡང་བདག་གི་བདག་མེད་
པ་ཉིད་ཁོང་དུ་ཆུད་པ་ལས་སྤོང་བར་འགྱུར་བས་ཐོག་མར་རྣལ་འབྱོར་པས་བདག་ཁོ་
ན་འགོག་པར་བྱེད་དོ། །ཞེས་དང༌། གཞུང་རྩ་བར་ཡང་། བདག་ནི་འདི་ཡི་ཡུལ་དུ་
རྟོགས་བྱས་ནས། །རྣལ་འབྱོར་པ་ཡིས་བདག་ནི་འགོག་པར་བྱེད། །ཅེས་ཁས་ལེན་
རྒྱུའི་བདག་དང་། འགོག་རྒྱུའི་བདག་གཉིས་སུ་ཕྱེ་བ་དང་། འགྲེལ་པར། བདག་གི་
བདག་མེད་པ་ཉིད་ཁོང་དུ་ཆུད་པ་ལས་ཞེས་ངར་འཛིན་ལྷན་སྐྱེས་ཀྱི་དམིགས་ཡུལ་གྱི་
བདག་དང་འཛིན་སྟངས་ཀྱི་ཡུལ་གྱི་བདག་གི་ཁྱད་པར་གསལ་བར་ཕྱེ་ནས་གསུངས་
པའི་ཕྱིར། གཞན་ཡང་། ལེགས་པར་གསོན་ཅིག །བདག་དེ་བདག་འཛིན་ལྷན་སྐྱེས་
ཀྱི་དམིགས་ཡུལ་ཡིན་ཏེ། འཇུག་འགྲེལ་ལས། དེའི་ཕྱིར་གང་ཞིག་འཇིག་ཚོགས་ལ་ལྟ་
བའི་དམིགས་པར་གྱུར་པ་བདག་ཅེས་བྱ་བ་འདི་ཅི་ཞིག །ཅེས་རྣལ་འབྱོར་པས་ཇེ་ཐོག་
མ་བདག་ཁོ་ན་རྣམ་པར་དཔྱོད་པར་བྱེད་དོ། །ཞེས་དམིགས་ཡུལ་གྱི་བདག་དེ་དཔྱད་
གཞིར་གཟུང་ནས། དེ་རང་བཞིན་གྱིས་གྲུབ་མ་གྲུབ་དཔྱོད་པར་གསུངས་པའི་ཕྱིར། དེ་
ལྟ་མིན་ན། བདག་གི་བདག་མེད་པ་ཉིད་ཁོང་དུ་ཆུད་པ་ལས། ཞེས་པའི་ཚིག་གི་ནུས་
- 133 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པ་གང་ཡིན་གསལ་བར་གསུངས་ཤིག །གལ་ཏེ་ལུང་དེ་རྣམས་ཀྱི་སྐབས་ཀྱི་དམིགས་
པ་དེ། བདག་དེ་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པ་ལ་བྱེད་
དོ། །ཞེ་ན། (༡༠ན)དེ་ལྟ་ན། ཕུང་པོ་ལས་གཞན་བདག་གྲུབ་མེད་པའི་ཕྱིར། །བདག་
ལྟའི་དམིགས་པ་ཕུང་པོ་ཁོ་ནའོ། །ཞེས་པའི་བདག་ལྟའི་དམིགས་པ་དེ་ཡང་བདག་
ལྟའི་འཛིན་སྟངས་ཀྱི་ཡུལ་ལ་བྱེད་རིགས་པར་ཐལ། འཇིག་ཚོགས་ལ་ལྟ་བའི་དམིགས་
པར་གྱུར་པ་བདག་ཅེས་བྱ་བ་འདི་ཅི་ཞིག་ཅེས་རྣལ་འབྱོར་པས་ཇེ་ཐོག་མར་བདག་ཁོ་
ན་རྣམ་པར་དཔྱོད་པར་བྱེད་དོ། །ཞེས་པའི་སྐབས་ཀྱི་འཇིག་ལྟ་ལྷན་སྐྱེས་ཀྱི་འཛིན་
སྟངས་ཀྱི་ཡུལ་ལ་བྱེད་རིགས་པའི་ཕྱིར། རྟགས་ཁས། འདོད་ན། མང་བཀུར་བ་དང་།
ཁ་ཆེ་བྱེ་བྲག་ཏུ་སྨྲ་བ་དང་། སེམས་ཙམ་པ་དང་། རང་རྒྱུད་པ་ཐམས་ཅད་ཀྱིས་འཇིག་
ལྟ་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡོད་པར་ཁས་ལེན་པར་ཐལ། འདོད་པའི་ཕྱིར།
དེས་ན་བཤད་མ་ཐག་པའི་འཇུག་པ་རྩ་འགྲེལ་དང་། ལེན་པོ་རང་ཉེར་ལེན་གཅིག་
རིགས་དངོས་མིན། །ཞེས་སོགས་དང་འཇུག་འགྲེལ་དུ། ཡང་གང་ལས་བྱེད་པ་པོ་ནི་མ་
དམིགས་ཀྱི་ལས་ཀྱང་ཡོད་ལ་རྣམ་པར་སྨིན་པ་ཡང་ཡོད་དོ་ཞེས་བརྗོད་པ་དེ་ལས་ནི་
བྱེད་པ་པོ་རང་བཞིན་དུ་གྱུར་པ་བཀག་པར་ཤེས་པར་བྱའི། བརྟེན་ནས་གདགས་པར་
བྱ་བ་ཐ་སྙད་ཀྱི་ཡན་ལག་ཏུ་གྱུར་པ་ཡང་བཀག་གོ་ཞེས་བྱ་བར་ནི་ཤེས་པར་མི་བྱའོ། །
ཞེས་སོགས་ལ་བརྟེན་ནས། ལས་འབྲས་ཀྱི་རྟེན་དུ་གྱུར་པའི་བདག་དང༌། ངར་འཛིན་
ལྷན་སྐྱེས་ཀྱི་དམིགས་ཡུལ་དུ་གྱུར་པའི་བདག་ཡོད་པ་ལེགས་པར་གྲུབ་པས། ལས་
འབྲས་ཀྱི་རྟེན་དུ་གྱུར་པའི་བདག་ཡོད་ཅེས་ཁས་བླངས་པ་ལ་བློ་ཡུལ་དུ་མི་ཤོང་བ་མ་
བྱེད་པར་ལས་འབྲས་འཇོག་པ་ལ་མཁས་པ་རྗེ་ཙོང་ཁ་པ་ལྟ་བུར་འགྱུར་བ་ལ་སྨོན་ལམ་
ཐོབ་ཅིག །
དེ་ལ་རྩོད་ཡིག་སྨྲ་བ་པོ་ན་རེ། ལུང་དེ་རྣམས་ཀྱིས་བརྟེན་ནས་བཏགས་པ་ཙམ་གྱི་
- 134 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
(༡༠བ)བདག་ལས་འབྲས་ཀྱི་རྟེན་དུ་ཡོད་པ་དང༌། བརྟེན་ནས་བཏགས་པ་ཙམ་གྱི་
བདག་དཔལ་ལྡན་ཟླ་བས་ཞལ་གྱིས་བཞེས་པར་བསྟན་པ་ཡིན་ཞེས་ཟེར། དེ་ལྟར་ཡང་
ཁྱེད་ཀྱི་རྩོད་ཡིག་ལས། བདག་མེད་ན་ནི་བྱེད་དང་བྱེད་པ་པའོ། །སེམས་ཅན་ཉིད་ཀྱང་མི་
འཐད་རྩོད་པའི་ལན། །དཔལ་ལྡན་ཟླ་བས་བཏགས་པ་ཙམ་གྱི་བདག །ཕུང་པོའི་སྟེང་
ན་རྣམ་སྨིན་མྱོང་བ་པོར། །ཐ་སྙད་བདེན་པའི་དོན་དུ་གསུངས་མོད་ཀྱི། །དེ་ཉིད་བདག་
ལྟའི་དམིགས་པར་འཐད་གྱུར་ན། །རྣལ་འབྱོར་པ་ཡིས་བདག་ནི་ཇི་ལྟར་འགོག །ཅེས་
དང་། བརྟེན་ནས་བཏགས་པའི་ང་ཙམ་བདག་ཡིན་ན། བདག་མེད་མངོན་སུམ་མཐོང་
བའི་རྣལ་འབྱོར་པས། །བཏགས་པ་ཙམ་དེའང་མེད་པར་གཟིགས་འགྱུར་ཞིང་། །དེ་
ཕྱིར་ལས་འབྲས་རྟེན་དུ་ཇི་ལྟར་འཐད། །ཅེས་བརྟེན་ནས་བཏགས་པ་ཙམ་གྱི་སེམས་
ཅན་དང་། བརྟེན་ནས་བཏགས་པ་ཙམ་གྱི་བདག་ཡོད་ཅེས་ཟེར་བ་ནི་རིགས་པ་མི་
ཤེས་པའི་རྣམ་འགྱུར་ཡིན་ཏེ། བརྟེན་ནས་བཏགས་པ་ཙམ་གྱི་བདག་ཡོད་ན། བདག་
མེད་པར་བུད། བརྟེན་ནས་བཏགས་པ་ཙམ་གྱི་ང་ཡོད་ན། ང་མེད་པར་བུད། ཁྱོད་ཀྱིས་
ང་མེད་པར་མངོན་སུམ་དུ་རྟོགས་ན། ཁྱོད་ཀྱིས་བརྟེན་ནས་བཏགས་པའི་ང་མེད་པར་
མངོན་སུམ་དུ་མ་རྟོགས་པར་བུད། དེས་ན་བདག་མེད་ཁས་བླངས་པ་ལ། ལས་འབྲས་
ཀྱི་རྣམ་གཞག་འགོག་དགོས་པར་མ་ཟད། དཔལ་ལྡན་ཟླ་བའི་གཞུང་ལ་འབྲུ་འདི་འདྲ་
བ་རྒྱག་དགོས་པའི་ཉེས་པ་འདི་ལྟ་བུ་ཡོད་དོ། །གལ་ཏེ་ཐ་སྙད་དུ་དགེ་མི་དགེའི་ལས་
བྱེད་པ་པོ་དང་རྣམ་སྨིན་མྱོང་བ་པོ་ཡོད་པ་ལུང་དེ་རྣམས་ཀྱི་དོན་ཡིན་པས། ཁོ་བོ་ཅག་
ལ་ལུང་དེ་རྣམས་དང་འགལ་བའི་སྐྱོན་མེད་དོ། །ཞེ་ན། སྐབས་འདིར་ཁྱེད་ཀྱི་གྲུབ་
མཐའི་མཚང་ཆེན་པོ་(༡༡ན)ཞིག་བརྟོལ་དགོས་པ་འདུག་པས། འདི་དྲི་བར་བྱ་སྟེ།
ཁྱེད་ལྟར་ན་དགེ་བའི་ལས་ལས་འབྲས་བུ་བདེ་བ་འབྱུང་བ་དང་། མི་དགེ་བའི་ལས་
ལས་འབྲས་བུ་སྡུག་བསྔལ་འབྱུང་བ་ཡོད་དམ་མེད་ཅེས་འདྲིའོ། །གལ་ཏེ་དགེ་མི་
- 135 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
དགེའི་ལས་ལས་འབྲས་བུ་བདེ་སྡུག་འབྱུང་བ་ཡོད་མེད་འདྲི་ན། མེད་པར་ཁས་ལེན་ནོ་
ཞེ་ན། འདི་ནི་ཁྱེད་རང་གི་བཞེད་པ་ཡིན་མོད། གྲུབ་མཐའ་ངན་པ་འདི་རྒྱ་གར་
འཕགས་པའི་ཡུལ་དུ། ཕྱི་ནང་གི་གྲུབ་མཐའ་སྨྲ་བ་ཀུན་གྱི་ཐ་ཆད་མུ་སྟེགས་རྒྱང་འཕེན་
པ་མ་གཏོགས་གཞན་མ་བྱུང་ཞིང་། བོད་དུ་རྗེ་ཙོང་ཁ་པའི་ལུགས་ལས་ཕྱི་རོལ་དུ་གྱུར་
པ་མང་པོ་ལ་གྲུབ་མཐའ་འདི་བྱུང་བ་ཡིན་ནོ། །དེ་ལ་འདི་སྐད་ཅེས་བྱ་སྟེ། དགེ་བའི་
ལས་ལས་བདེ་བ་མི་འབྱུང་ཞིང་། །མི་དགེའི་ལས་ལས་སྡུག་བསྔལ་མི་འབྱུང་ཞེས། །
གནས་དང་གནས་མིན་མཁྱེན་པའི་སངས་རྒྱས་ལ། །སྐུར་པ་འདེབས་འདི་བདུད་ཀྱི་
གསང་ཚིག་ཡིན། །ལས་འབྲས་ཕྲ་ཞིང་ཕྲ་བ་མཁྱེན་པ་དེ། །སྟོབས་བཅུ་མངའ་བའི་
ཁྱད་ཆོས་ཡིན་པ་ལ། །ལས་འབྲས་མེད་པ་ཐུབ་པའི་དགོངས་པ་ཞེས། །སྨྲ་བ་བདུད་ཀྱི་
གསང་ཚིག་མ་ཡིན་ནམ། །ལས་འབྲས་ཚུལ་ལ་ངེས་པ་བསྐྱེད་དགོས་པར། །རྒྱལ་དང་
དེ་སྲས་རྣམས་ཀྱིས་གསུངས་གྱུར་ཀྱང་། །ལས་འབྲས་མེད་པར་འཛིན་པའི་ལོག་རྟོག་
ལ། །ཉམས་ལེན་གཙོ་བོར་མཛད་པ་ངོ་མཚར་ཆེ། །དེ་ཕྱིར་མཐའ་བྲལ་ལྟ་བ་རྟོགས་
འདོད་ན། །དོན་དམ་གནས་ལུགས་མངོན་སུམ་གཟིགས་གྱུར་ཅིང་། །ཐ་སྙད་ཚད་གྲུབ་
འཇོག་ལ་ཆེས་མཁས་པའི། །བློ་བཟང་གྲགས་པའི་ལུགས་ལ་བརྟེན་ན་ལེགས། །ཞེས་
གདམས་སོ། །གལ་ཏེ་ལས་རྒྱུ་འབྲས་མེད་པར་ཁས་བླངས་ན་ཉེས་པ་དེ་རྣམས་འཇུག་
པ་འདུག་པས་ཕྱིན་ཆད་ལས་འབྲས་(༡༡བ)ཡོད་པར་ཁས་ལེན་ཡིན་ནོ། །ཞེ་ན། དེ་
ལྟར་ན་ཁྱེད་རྣམས་ཀྱི་གྲུབ་མཐའ་རྩ་བ་ནས་བཤིག་དགོས་པས་འཁོར་གསུམ་གྱི་འཕྲེང་
བ་མང་དུ་འབྱུང་སྟེ། ཀུན་རྫོབ་བདེན་པ་ཡོད་པར་ཐལ། དགེ་མི་དགེའི་ལས་ལས་
འབྲས་བུ་བདེ་སྡུག་འབྱུང་བ་ཡོད་པའི་ཕྱིར། རྟགས་གསལ་ཁས་བླངས། དེ་ལ་སོགས་
པ་མཐའ་ཡས་སོ། །ཡང་དེའི་རྗེས་སུ་ཁྱེད་ཀྱིས། བརྟེན་ནས་བཏགས་པའི་ང་ཙམ་
བདག་ཡིན་ན། །བདག་མེད་མངོན་སུམ་མཐོང་བའི་རྣལ་འབྱོར་པས། །བཏགས་པ་
- 136 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཙམ་དེའང་མེད་པར་གཟིགས་འགྱུར་བས། དེ་ཕྱིར་ལས་འབྲས་རྟེན་དུ་ཇི་ལྟར་འཐད། །
ཅེས་སྨྲ་བ་ནི། འཇུག་པར། ཁྱོད་ཀྱི་རྣལ་འབྱོར་བདག་མེད་མཐོང་བ་ལ། །དེ་ཚེ་ངེས་
པར་དངོས་རྣམས་མེད་པར་འགྱུར། །ཞེས་པའི་དོན་དུ་བསམས་པ་ཡིན་མོད། འབྲེལ་
མེད་ཀྱི་ཐལ་འགྱུར་ཡིན་ཏེ། གཞུང་འདི་ནི་རང་སྡེ་འོག་མས་ཕུང་པོ་ལྔ་བདག་ཏུ་ཁས་
ལེན་པ་དང་། ཡིད་ཀྱི་རྣམ་ཤེས་དང་ཀུན་གཞིའི་རྣམ་ཤེས་སོགས་བདག་ཏུ་ཁས་བླངས་
ནས། བདག་བཏགས་དོན་བཙལ་ནས་འཇོག་པ་འགོག་པ་ཡིན་ཏེ། གཞུང་འདིའི་དོན་
ནི། ཕུང་པོ་ལྔ་ཆོས་ཅན། བདག་མེད་མངོན་སུམ་དུ་རྟོགས་པའི་རྣལ་འབྱོར་པས་ཁྱོད་
མེད་པར་མངོན་སུམ་དུ་རྟོགས་པར་ཐལ། བདག་གི་ཐ་སྙད་བཏགས་པའི་བཏགས་
དོན་བཙལ་བའི་ཚེ་ཁྱོད་བདག་ཏུ་འཇོག་རིགས་པའི་ཕྱིར། རྟགས་ཁས་བླངས་ཞེས་
ཉན་ཐོས་སྡེ་པ་སོགས་ཀྱིས་བཏགས་དོན་བཙལ་ནས་འཇོག་པ་འགོག་པ་ཡིན་པས།
འབྲེལ་མེད་ཀྱི་ཐལ་བ་མ་འཕེན་ཞིག །ཁྱོད་ཀྱི་ཐལ་འགྱུར་འདི་ནི་དཔེར་ན། ཆོས་ཉིད་
ཆོས་ཅན། བདེན་མེད་མངོན་སུམ་དུ་རྟོགས་པའི་རྣལ་འབྱོར་པས་ཁྱོད་མེད་པར་མངོན་
སུམ་དུ་རྟོགས་པར་ཐལ། ཁྱོད་བདེན་པ་ཡིན་པའི་ཕྱིར། (༡༢ན)འཁོར་གསུམ་ཁས་
བླངས་སོ་ཞེས་པ་དང་ཁྱད་ཅི་འདུག ། །
ཡང་ཁྱེད་ཀྱི་དགག་པ་ཅིག་ལ། ང་དང་ང་ཡིར་ཞེན་པའི་རྣམ་པ་ཅན། །ཐོག་མེད་
དུས་ནས་འཁྲུངས་པའི་རྨོངས་ཆེན་འདི། །ཉེས་པའི་རྩ་བ་ཡིན་པར་སྒྲོག་བྱེད་ཅིང་། །
བརྟེན་ནས་བཏགས་པའི་བདག་ཙམ་བདེན་ནོ་ཞེས། །གྲུབ་མཐས་བཏགས་པའི་ཉེས་
པ་ཆ་ཙམ་ཞིག །ཆགས་སོགས་ཉེས་པའི་འབྱུང་ཁུངས་ཡིན་པར་སྨྲ། །དེ་སྐད་འདི་ནི་
སྲིད་དང་ཞི་བ་ཡི། །གནད་རྣམས་གཞན་དུ་བཅོས་པའི་གསང་ཚིག་ཡིན། །ཞེས་རྗེ་ཙོང་
ཁ་པ་ཡབ་སྲས་ཀྱིས། ངའོ་སྙམ་དུ་འཛིན་པའི་བློ་ངར་འཛིན་ལྷན་སྐྱེས་མིན་ཞིང་། ང་
བདེན་གྲུབ་ཏུ་འཛིན་པའི་བདེན་འཛིན་ཉེས་པ་ཆགས་སོགས་ཀུན་གྱི་འབྱུང་ཁུངས་
- 137 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སུ་བཤད་པ་ལ། འདི་སྲིད་ཞིའི་གནད་གཞན་དུ་བཅོས་པའི་བདུད་ཀྱི་གསང་ཚིག་ཡིན་
ཞེས་བཤད་འདུག་པ། ཁྱེད་ངའོ་སྙམ་དུ་འཛིན་པའི་བློ་ངར་འཛིན་ལྷན་སྐྱེས་སུ་འདོད་
པར་འདུག་པ་འདི་གསུང་རབ་ཀྱི་དོན་ཕྱིན་ཅི་ལོག་ཏུ་གོ་བའི་ལོག་རྟོག་ཡིན་ཏེ། རྒྱལ་
བའི་གསུང་རབ་ལས་སངས་རྒྱས་ཀྱི་ཐུགས་རྒྱུད་ལ་ངའོ་སྙམ་པའི་བློ་ཡོད་པར་གསུང་
བའི་ཕྱིར་ཏེ། དེ་ཡང་མི་འཇིགས་པ་བཞི་དམ་བཅའ་ཚུལ་གྱི་སྐབས་སུ། ང་ནི་སངས་
རྒྱས་སོ་ཞེས་བདག་ཉིད་ཞལ་གྱིས་འཆེས་པ་དང་། ཞེས་ཡང་དག་པར་རྫོགས་པའི་
སངས་རྒྱས་ཀྱིས་ང་ནི་སངས་རྒྱས་སོ་ཞེས་དམ་བཅས་པ་ལ་ཆོས་མཐུན་གྱི་རྒོལ་བ་པོ་
མེད་པར་བཤད་ལ། ཁྱེད་ལྟར་སངས་རྒྱས་ཟིན་པའི་ང་མེད་པས། སངས་རྒྱས་ཀྱིས་དེ་
ལྟར་དམ་བཅས་པ་ལ་ཆོས་མཐུན་གྱི་རྒོལ་བ་པོ་ཡོད་པར་འགྱུར་བའི་ཕྱིར་དང་། མི་
འཇིགས་པ་བཞི་དམ་བཅའ་ཚུལ་འདི་རྣམས་གདུལ་བྱ་རྗེས་སུ་གཟུང་བའི་ཕྱིར་དུ་
གསུངས་པའི་དྲང་དོན་(༡༢བ)དགོངས་པ་ཅན་མིན་གྱི་སྒྲ་ཇི་བཞིན་པ་ཡིན་པའི་ཕྱིར།
གཞན་ཡང་། ཡང་དག་པར་རྫོགས་པའི་སངས་རྒྱས་ཀྱི་ཐུགས་རྒྱུད་ལ་ངའོ་སྙམ་པའི་
བློ་ཡོད་དེ། མྱ་ངན་འདས་སྔོན་སྐད་ཅིག་དག་ལ་ནི། །སྐྱེ་འཇིག་བྱེད་པོ་མེད་པས་དེ་
འབྲས་མེད། །ཅེས་པའི་ཐད་ཀྱི་འཇུག་འགྲེལ་དུ་ང་དེའི་ཚེ་དེའི་དུས་ན་རྒྱལ་པོ་ང་ལས་
ནུ་ཞེས་བྱ་བར་གྱུར་ཏོ། །ཞེས་པའི་མདོ་དྲངས་ནས། རང་སྡེ་དངོས་སྨྲ་བས། བདག་ངོ་བོ་
ཉིད་ཀྱིས་སྐྱེ་འཇིག་བྱེད་པར་འདོད་པ་བཀག་པའི་ཕྱིར། གལ་ཏེ་མདོ་དེ་སྒྲ་ཇི་བཞིན་
པ་མིན་ན། དངོས་སྨྲ་བ་ལ་གནོད་བྱེད་དུ་ཇི་ལྟར་འགྱུར། སྒྲ་ཇི་བཞིན་པ་ཡིན་ན་ནི།
སངས་རྒྱས་ཀྱི་ཐུགས་རྒྱུད་ལ་ངའོ་སྙམ་དུ་འཛིན་པའི་བློ་མེད་པར་ཁས་བླངས་པ་དང་
དངོས་སུ་འགལ་ལོ། ། །
གཞན་ཡང་། སངས་རྒྱས་ཀྱི་ཐུགས་རྒྱུད་ལ་ངའོ་སྙམ་པའི་བློ་ཡོད་དེ། སྡོམ་པ་
གསུམ་བསྟན་པའི་མདོ་ལས། འཇིག་རྟེན་ང་དང་ལྷན་ཅིག་རྩོད་ཀྱི་ང་ནི་འཇིག་རྟེན་
- 138 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དང་ལྷན་ཅིག་མི་རྩོད་དེ། འཇིག་རྟེན་ན་གང་ཡོད་པར་འདོད་པ་དེ་ནི་ང་ཡང་ཡོད་པར་
འདོད་དོ། །གང་འཇིག་རྟེན་ན་མེད་པར་འདོད་པ་དེ་ང་ཡང་མེད་པར་འདོད་དོ། །ཞེས་
གསུངས་པའི་ཕྱིར། ལུང་འདི་རྣམས་སྒྲ་ཇི་བཞིན་མིན་ན། དཔལ་ལྡན་ཟླ་བ་གྲགས་
པས་ཀུན་རྫོབ་འཇོག་ཚུལ་གྱི་རྒྱབ་རྟེན་དུ་འདྲེན་པ་ཇི་ལྟར་རིགས། ལུང་དེ་སྒྲ་ཇི་བཞིན་
པ་ཡིན་ན། ཁྱེད་རང་ཁས་བླངས་དང་དངོས་སུ་འགལ་ལོ། ། །
གཞན་ཡང་། དེ་བཞིན་གཤེགས་པ་དགྲ་བཅོམ་པ་རྣམས་ཀྱི་ཐུགས་རྒྱུད་ལ་ངའོ་
སྙམ་པའི་བློ་ཡོད་དེ། དེ་རྣམས་ཀྱི་ཐུགས་རྒྱུད་ལ་ངའི་ཆོས་གོས་སོ། །ངའི་ལྷུང་བཟེད་
དོ་སྙམ་པ་ཡོད་པའི་ཕྱིར། དེ་ལ་དགོངས་ནས་འདུལ་བའི་སྡེ་སྣོད་དགོངས་འགྲེལ་དང་
བཅས་པ་རྣམས་སུ། ལྷག་མེད་མྱང་འདས་པའི་རྫས་བརྐུས་པ་ནི་ལྷའི་ནོར་བརྐུས་པ་
དང་འདྲ་བར་ཕམ་པ་མི་(༡༣ན)སྐྱེད་ཅིང་། ལྷག་བཅས་མྱང་འདས་པའི་རྫས་བརྐུས་ན་
ཕམ་པ་བསྐྱེད་པར་གསུངས་པ་ཡིན་ཏེ། མདོ་རྩ་བར་མྱ་ངན་ལས་འདས་པ་ནི་ལྷ་ཉིད་
དོ། །ཞེས་ལྷག་མེད་མྱང་འདས་པའི་རྫས་བརྐུས་པ་ལ་སྦོམ་པོ་བསྐྱེད་ཀྱི་ཕམ་པ་མི་སྐྱེད་
པར་དམིགས་ཀྱིས་བསལ་ནས་གསུངས་པ་ཡིན་པའི་ཕྱིར། གཞན་ཡང་། ངའོ་སྙམ་
པའི་བློ་ངར་འཛིན་ལྷན་སྐྱེས་སུ་འདོད་པ་ནི། ཐར་པའི་ལམ་གྱི་སྲོག་རྩ་གཅོད་པར་བྱེད་
པའི་ལོག་རྟོག་ཡིན་ཏེ། ཁྱེད་ལྟར་ན་གསང་སྔགས་ཀྱི་ལམ་སྒོམ་པའི་ཚེ་ཤུ་ནྱ་ཏའི་སྔགས་
དོན་སེམས་པ་ན། ཆོས་སྐུ་ལ་ང་རྒྱལ་འཇོག་དགོས་པར་བཤད་པ་མི་འཐད་པར་འགྱུར་
ཏེ། ངའོ་སྙམ་པའི་བློ་རྣམ་པ་ཐམས་ཅད་དུ་དགག་བྱར་བྱེད་རིགས་པའི་ཕྱིར། ཁྱེད་
ལྟར་ན་བསྐྱེད་རིམ་སྒོམ་པའི་ཚེ། ང་རྡོ་རྗེ་འཆང་ངོ་སྙམ་དུ་བསྒོམ་པ་ཡང་འགོག་དགོས་
པར་འདུག་པས། ཁྱེད་བསྐྱེད་རིམ་བསྒོམ་པའི་ཚེ་ང་རྒྱལ་འཛིན་ལུགས་ཇི་ལྟར་བྱེད་ཀྱི་
ཡོད་འདི་རྣམས་ལ་ལན་འདེབས་རྒྱུ་ཅུང་ཟད་ཀྱང་མེད་པས། ཕྱིན་ཆད་ངའོ་སྙམ་པའི་
བློ་ངར་འཛིན་ལྷན་སྐྱེས་ཡིན་ཞེས་མ་གསུང་ཞིག ། །
- 139 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་ཡང་། ཁྱེད་ལྟར་ན་ཐལ་འགྱུར་པ་དང་། རང་རྒྱུད་པ་གཉིས་གང་ཟག་གི་
བདེན་འཛིན་ངོས་འཛིན་ཚུལ་དང་། གང་ཟག་གི་བདག་མེད་འཇོག་ཚུལ་ལ་ཁྱད་པར་
ཅུང་ཟད་ཀྱང་མེད་པར་འགྱུར་ཏེ། དེ་གཉིས་ཀ་ངའོ་སྙམ་དུ་འཛིན་པའི་བློ་ངར་འཛིན་
ལྷན་སྐྱེས་སུ་འདོད་པར་མཚུངས་པའི་ཕྱིར། རྟགས་ཁས། འདོད་ན། དབུ་མ་ཐལ་
འགྱུར་བ་དང་མདོ་སེམས་གཉིས་ལ་ཡང་གང་ཟག་གི་བདག་འཛིན་དང་གང་ཟག་གི་
བདག་མེད་ཀྱི་འཇོག་ཚུལ་ལ་ཁྱད་པར་མེད་པར་ཐལ། འདོད་པའི་ཕྱིར། འདོད་ན།
དཔལ་ལྡན་ཟླ་བ་གྲགས་པས་དངོས་སྨྲ་བ་རྣམས་ཀྱིས་(༡༣བ)གང་ཟག་གི་བདག་མེད་
རྟོགས་པར་ཁས་ལེན་པར་ཐལ། དཔལ་ལྡན་ཟླ་བ་གྲགས་པ་དང་དངོས་སྨྲ་བ་རྣམས་
གང་ཟག་གི་བདག་མེད་ཀྱི་འཇོག་ཚུལ་མཚུངས་པའི་ཕྱིར། འདོད་ན། ལན་གྱིས་
བཟློག་ཏུ་མེད་པའི་ཐལ་འགྱུར་འདི་གསོན་ཅིག །དཔལ་ལྡན་ཟླ་བ་གྲགས་པ་དེས།
དངོས་སྨྲ་བ་རྣམས་ཀྱི་གང་ཟག་གི་བདག་མེད་རྟོགས་པར་མི་འདོད་པར་ཐལ། ཟླ་བ་
གྲགས་པ་དེ་ཕུང་པོ་བདེན་གྲུབ་ཏུ་སྒྲོ་འདོགས་པ་དེ་སྲིད་དུ་གང་ཟག་གི་བདག་མེད་
རྟོགས་པ་མི་སྲིད་པར་འདོད་པའི་གང་ཟག་ཡིན་པའི་ཕྱིར། ཐལ་འགྱུར་འདི་ལ་ལན་
གྱིས་བཟློག་ཏུ་མེད་དེ། འཇུག་འགྲེལ་ལས། གཟུགས་ལ་སོགས་པའི་རང་གི་ངོ་བོ་ལ་
དམིགས་པས་ཕྱིན་ཅི་ལོག་ཏུ་གྱུར་པའི་ཕྱིར། གང་ཟག་གི་བདག་མེད་པ་རྟོགས་པར་
ཡང་མི་འགྱུར་ཏེ། བདག་ཏུ་གདགས་པའི་རྒྱུ་ཕུང་པོ་ལ་དམིགས་པའི་ཕྱིར། ཞེས་
གསུངས་པའི་ཕྱིར། དེས་ན་འཇུག་འགྲེལ་འདི་ལ་གཟིགས་ལ། ཕྱིན་ཆད་ངའོ་སྙམ་
པའི་བློ་ངར་འཛིན་ལྷན་སྐྱེས་ཡིན་མ་གསུང་བར། རྗེ་ཙོང་ཁ་པའི་གསུང་རབ་ལ་དད་
པ་སྒོམ་པ་ལྷུར་མཛོད་ཅིག །མཁན་ཆེན་གཡག་པ་དང་། རྒྱལ་ཚབ་ཆོས་ རྗེ་ གཉིས་སྐྱོར་མོ་
ལུང་དུ་བརྩད་པའི་རྩོད་ཡིག་ལས་ཀྱང་། མཁན་ཆེན་པས་ངའོ་སྙམ་པའི་བློ་ངར་འཛིན་
ལྷན་སྐྱེས་སུ་ཁས་བླངས་པ། རྒྱལ་ཚབ་ཆོས་རྗེས་ལེགས་པར་བཀག་པ་གཟིགས་ལས་
- 140 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཆེ། གྲུབ་མཐའ་གོང་མ་དང་དངོས་སྨྲ་བ་གཉིས་ཀའི་ལུགས་ལ་ངའོ་སྙམ་དུ་འཛིན་པའི་
བློ་ངར་འཛིན་ལྷན་སྐྱེས་སུ་འཇོག་པ་འདི། རང་སྡེའི་གྲུབ་མཐའ་སྨྲ་བ་ཐམས་ཅད་ང་
མེད་པར་འཛིན་པའི་ཆད་ལྟ་ལ་སྦྱོར་བའི་ལོག་རྟོག་ཐ་ཆད་ཡིན་པས་དོར་ཅིག །ཡང་
གསོན་ཅིག །དཔལ་ལྡན་ཟླ་བ་གྲགས་པ་དང་། དངོས་སྨྲ་བ་གཉིས་ལ་གང་ཟག་གི་
བདག་མེད་མངོན་སུམ་དུ་རྟོགས་པའི་འཕགས་པའི་མཉམ་(༡༤ན)གཞག་ཡེ་ཤེས་ཀྱིས་
གང་ཟག་གི་བདག་མེད་རྟོགས་ཚུལ་ལ་མི་འདྲ་བའི་ཁྱད་པར་མེད་པར་ཐལ། དབུ་
མ་ཐལ་འགྱུར་བ་དང་དངོས་སྨྲ་བ་གཉིས་གང་ཟག་གི་བདག་མེད་ཀྱི་འཇོག་ཚུལ་མཚུངས་
ཤིང་། གང་ཟག་གི་བདེན་འཛིན་གྱི་འཇོག་ཚུལ་ཡང་མཚུངས་པའི་ཕྱིར། རྟགས་ཁས།
འདོད་དོ་སྙམ་ན། འདི་ལས་ཁ་འཆལ་ཆེ་བ་ཅི་ཞིག་ཡོད་དེ། དབུ་མ་འཇུག་པ་ལས།
བདག་མེད་རྟོགས་ཚེ་རྟག་པའི་བདག་སྤོང་ཞིང་། །འདི་ནི་ངར་འཛིན་རྟེན་དུའང་མི་
འདོད་པ། །དེ་ཕྱིར་བདག་མེད་ཤེས་པས་བདག་ལྟ་བུ། །དཔྱིས་ཀྱང་འབྱིན་ཞེས་སྨྲ་བ་
ཤིན་ཏུ་མཚར། །རང་ཁྱིམ་རྩིག་ཕུག་སྦྲུལ་གནས་མཐོང་བཞིན་དུ། །འདི་ན་གླང་ཆེན་
མེད་ཅེས་དོགས་གསལ་ཏེ། །སྦྲུལ་གྱི་འཇིགས་པའང་སྤོང་བར་བྱེད་པ་ནི། །ཀྱེ་མ་
གཞན་གྱི་རྣམ་པོར་གྱུར་ཉིད་དོ། །ཞེས་དང་། རྟག་བདག་སྤོང་ན་དེ་ཚེ་དེ་ཡི་ཕྱིར། །
ཁྱོད་ཀྱི་སེམས་སམ་ཕུང་པོ་བདག་མི་འགྱུར། །ཁྱོད་ཀྱི་རྣལ་འབྱོར་བདག་མེད་མཐོང་
བ་ཡིས། །གཟུགས་སོགས་དེ་ཉིད་རྟོགས་པར་མི་འགྱུར་ཞིང་། །གཟུགས་ལ་དམིགས་
ནས་འཇུག་ཕྱིར་འདོད་ཆགས་སོགས། །སྐྱེ་འགྱུར་དེ་ཡི་ངོ་བོ་རྟོགས་མེད་ཕྱིར། །ཞེས་
གང་ཟག་གི་བདག་མེད་མངོན་སུམ་དུ་རྟོགས་པ་ལ་གང་ཟག་གི་གནས་ལུགས་མངོན་
སུམ་དུ་རྟོགས་དགོས་པར་གསུངས་པ་འདི་ལ་ཕྱིན་ཆད་འཁྲུལ་པ་རྒྱུད་མར་སྤེལ་བར་
ཐུགས་གཟུ་བོར་ཞོག་ལ་གཟིགས་ཤིག །གལ་ཏེ་བདེན་ལན་མི་སྟེར་ན། རིགས་པ་
འདི་རྣམས་དང་འཇུག་པ་རྩ་འགྲེལ་དེ་རྣམས་ལ་འབྲུ་སྣོན་བྱེད་རྒྱུ་ཅི་འདུག་སྨྲོས་ཤིག །
- 141 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེས་ན་ཁྱེད་ཀྱིས། ཐོག་མེད་དུས་ནས་འཁྲུངས་པའི་རྨོངས་ཆེན་འདི། །ཉེས་པ་རྩ་བ་
མིན་པར་སྒྲོག་བྱེད་ཅིང་། །ཞེས་པའི་སྐྱོན་འདི་ཁྱེད་རང་ལ་འཇུག་པ་ཡིན་ཏེ། ང་བདེན་
པར་འཛིན་པའི་(༡༤བ)བདེན་འཛིན་ལྷན་སྐྱེས་དེ་ཉེས་པ་ཆགས་སོགས་ཀུན་གྱི་རྩ་བ་
མ་ཡིན་པར་ཁྱེད་ཀྱིས་ཁས་བླངས་པའི་ཕྱིར། དེས་ན་འདི་སྐད་ཅེས་བྱ་སྟེ། ཐོག་མེད་
དུས་ནས་འཁྲུངས་པའི་བདེན་འཛིན་འདི། །ཉེས་པའི་རྩ་བ་མིན་པར་སྒྲོག་བྱེད་ཅིང་། །
བདེན་འཛིན་མིན་པའི་ངའོ་སྙམ་པའི་བློ། །ཆགས་སོགས་ཉེས་པའི་འབྱུང་ཁུངས་ཡིན་
པར་སྨྲ། །དེ་སྐད་སྨྲ་འདི་ཀླུ་སྒྲུབ་གཞུང་ལུགས་ཀྱི། །གནད་རྣམས་གཞན་དུ་བཅོས་
པའི་བདུད་ཚིག་ཡིན། །དེ་ཕྱིར་ཐར་འདོད་རྣམས་ཀྱི་སྐྲག་པའི་གནས། །ཞེས་འདོན་པ་
བསྒྱུར་བར་བྱའོ། ། །
གཞན་ཡང་། ང་མེད་ན། ངས་ཟས་ཟོས། ངས་བཏུང་བ་འཐུངས། ང་སྡོད་དོ། །ང་
འགྲོའོ། །ཞེས་སོགས་ཀྱི་ཐ་སྙད་ལ་བསྙོན་མེད་ཐམས་ཅད་འགོག་དགོས་པས། དཔལ་
ལྡན་ཟླ་བས། གཞན་གྱི་ལྟར་ན་རྫས་ལ་ཆགས་པ་ཡི། །འཇིག་རྟེན་གྲགས་པའི་རྣམ་
གཞག་ཀུན་ཀྱང་རླག །ཅེས་དང་། འཇིག་རྟེན་གྲགས་པའི་ཀུན་རྫོབ་མ་རླག་ཅིག །
ཅེས་པའི་ཕྱོགས་སྔ་མཐར་ཐུག་པ་ཡིན་པས། གྲུབ་མཐའ་འདི་ལ་བག་ཟོན་མཛད་དགོས་
པ་འདུག་གོ །ཡང་དེའི་རྗེས་སུ་ཁྱེད་ཀྱིས། འཇིག་ཚོགས་ཕུང་པོར་བདག་ཏུ་རྟོགས་པ་
དང༌། །ཉེས་ཀུན་སྐྱེད་བྱེད་འཇིག་ལྟ་མིན་གྱུར་ན། །རྒྱ་ཆེན་གཞུང་ལུགས་ཀུན་དང་མི་
མཐུན་ཞིང་། །དཔལ་ལྡན་ཟླ་བའི་ལེགས་བཤད་ཚོགས་དང་འགལ། །ཞེས་པའི་
དགག་པ་ཅིག་བྱས་འདུག་པ། དེའི་དོན་གང་ཡིན་དྲི་བར་བྱ་སྟེ། ཕུང་པོ་ལྔ་འཇིག་ལྟ་
ལྷན་སྐྱེས་ཀྱི་དམིགས་ཡུལ་ཡིན་པས་དེ་ལ་དམིགས་ནས་བདག་ཏུ་འཛིན་པ་འཁོར་
བའི་རྩ་བར་གྱུར་པའི་འཇིག་ལྟ་ཡིན་ཞེས་པའི་དོན་ཡིན་ནམ། དཔལ་ལྡན་ཟླ་བས།
གཟུགས་བདག་མ་ཡིན་བདག་ནི་གཟུགས་ལྡན་མིན། །ཞེས་སོགས་འཇིག་ལྟ་ཉི་ཤུ་
- 142 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བཤད་པ་དེ། འཁོར་བའི་རྩ་བར་གྱུར་པའི་འཇིག་ལྟ་ཡིན་ཞེས་པའི་དོན་གང་ཡིན། དང་
པོ་ལྟར་(༡༥ན)ན། དཔལ་ལྡན་ཟླ་བའི་ཕྱོགས་སྔ་མཐར་ཐུག་ཡིན་ཏེ། མང་བཀུར་བ་ཁ་
ཅིག་གིས་ཕུང་པོ་ལྔ་འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་ཟེར་བ་དང་། དེ་བཞིན་
དུ་ཁ་ཅིག་སེམས་གཅིག་པུ་དང༌། ཐེག་ཆེན་པ་ཁ་ཅིག་ཀུན་གཞིའི་རྣམ་ཤེས་དང་།
ཉན་ཐོས་སྡེ་པ་ཁ་ཅིག་ཡིད་ཀྱི་རྣམ་ཤེས་འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་
ཟེར་བའི་འདོད་པ་བརྗོད་པ་ལ། འཇུག་པར། ཁ་ཅིག་བདག་ལྟའི་རྟེན་དུ་ཕུང་པོ་
ནི། །ལྔ་ཆར་ཡང་འདོད་ཁ་ཅིག་སེམས་གཅིག་འདོད། །ཅེས་གསུངས་ནས། དེ་འགོག་
པ་ལ། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་བདག་དེ་དག་ཀྱང་མང་
པོར་འགྱུར། །ཞེས་སོགས་ཀྱི་གནོད་བྱེད་བརྗོད་པའི་ཕྱིར། གཉིས་པ་ལྟར་ན། གཟུགས་
བདག་མ་ཡིན་བདག་ནི་གཟུགས་ལྡན་མིན། །ཞེས་སོགས་ཀྱི་འཇིག་ལྟ་ཉི་ཤུ་བཤད་པ་
དེ། འཁོར་བའི་རྩ་བར་གྱུར་བའི་འཇིག་ལྟ་མ་ཡིན་ཏེ། གཞུང་དེས་བསྟན་པའི་འཇིག་
ལྟ་ཉི་ཤུ་པོ་ཐམས་ཅད་འཇིག་ལྟ་ཀུན་བརྟགས་ཡིན་པའི་ཕྱིར་དང་། ཀུན་བརྟགས་ཀྱི་
འཇིག་ལྟ་ལུས་ཅན་འཁོར་བར་འཆིང་བའི་རྩ་བར་མི་འདོད་པའི་ཕྱིར། དེས་ན་རྒྱ་ཆེན་
གཞུང་ལུགས་ཀུན་དང་མི་མཐུན་ཞིང་། དཔལ་ལྡན་ཟླ་བའི་ལེགས་བཤད་ཚོགས་དང་
འགལ་ཚུལ་སྨོས་ཤིག །དེ་ལྟ་མིན་པར་གཞུང་དེས་བསྟན་པའི་འཇིག་ལྟ་ཉི་ཤུ་པོ་ཐམས་
ཅད་ལུས་ཅན་འཁོར་བར་འཆིང་བའི་རྩ་བར་འདོད་ན། ཁྱེད་རང་ལ་ཁས་བླངས་ནང་
འགལ་འདི་ཡོད་དེ། འོ་ན་བདག་གཟུགས་དང་ངོ་བོ་ཉིད་ཀྱིས་ལྡན་པར་ལྟ་བ་དེ། ལུས་
ཅན་འཁོར་བ་འཆིང་བའི་འཇིག་ལྟ་ཡིན་པར་ཐལ། སྐབས་འདིའི་འཇིག་ལྟ་ཉི་ཤུ་པོ་
ཐམས་ཅད་ལུས་ཅན་འཁོར་བར་འཆིང་བའི་འཇིག་ལྟ་ཡིན་པ་གང་ཞིག །གཟུགས་
བདག་མ་ཡིན་བདག་ནི་གཟུགས་ལྡན་(༡༥བ)མིན། །གཟུགས་ལ་བདག་མེད་བདག་
ལའང་གཟུགས་ཡོད་མིན། །དེ་ལྟར་རྣམ་བཞིར་ཕུང་ཀུན་ཤེས་བྱ་སྟེ། །དེ་དག་བདག་
- 143 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཏུ་ལྟ་བ་ཉི་ཤུར་འདོད། །ཅེས་བཤད་འདུག་པའི་ཕྱིར། འདོད་ན། མོ་གཤམ་གྱི་
བུ་གཟུགས་དང་ངོ་བོ་ཉིད་ཀྱིས་ལྡན་པར་ལྟ་བ་དེ་ཡང་ལུས་ཅན་འཁོར་བར་འཆིང་
བའི་རྩ་བ་ཡིན་པར་ཐལ། འདོད་པའི་ཕྱིར། འདི་ཁྱེད་ལ་འཁོར་གསུམ་ཡིན་ཏེ། ཁྱེད་
ཀྱི་རྩོད་ཡིག་ལས། བདག་ཙམ་བདེན་མེད་རྟོགས་པས་གྲོལ་ནུས་ན། །མོ་གཤམ་བུ་
ལའང་ཅི་ཕྱིར་ཐལ་མི་འགྱུར། །ཞེས་སྨྲས་པའི་ཕྱིར། གཞན་ཡང་། ཁྱེད་ལ་ནང་འགལ་
འདི་ཡང་ཡོད་དེ། བདག་ལ་བདེན་པར་རྟོགས་པས་འཆིང་ནུས་པར་ཐལ། བདག་ལ་
ངོ་བོ་ཉིད་ཀྱིས་གྲུབ་པར་ལྟ་བས་འཆིང་ནུས་པའི་ཕྱིར། དེར་ཐལ། བདག་གཟུགས་
དང་ངོ་བོ་ཉིད་ཀྱིས་ལྡན་པར་ལྟ་བས་འཆིང་ནུས་པའི་ཕྱིར། འདི་ཡང་འཁོར་གསུམ་
ཡིན་ཏེ། ཁྱེད་རང་གིས། བདག་ལ་བདེན་པར་རྟོག་པས་འཆིང་ནུས་ན། །བདག་ལ་
བདག་ཏུ་རྟོག་པས་ཅིས་མི་འཆིང་། །ཞེས་སྨྲས་པའི་ཕྱིར། དེ ་
གཞན་ཡང་། འཇིག་ལྟ་ཉི་ཤུ་པོ་དེ་ཉོན་མོངས་སྐྱོན་རྣམས་མ་ལུས་འཇིག་ཚོགས་
ལ། །ལྟ་ལས་བྱུང་བར་བློ་ཡིས་མཐོང་གྱུར་ཅིང་། །ཞེས་པའི་སྐབས་ནས་དངོས་སུ་
བསྟན་པའི་འཇིག་ལྟ་ཡིན་པར་ཐལ། དེ་ལྟ་བུའི་འཇིག་ལྟ་དེ་ཉེས་ཀུན་སྐྱེད་བྱེད་ཀྱི་
འཁོར་བའི་རྩ་བར་གྱུར་པའི་འཇིག་ལྟ་ཡིན་པའི་ཕྱིར། འདོད་ན། འཇིག་ལྟ་ལྷན་སྐྱེས་
ཡིན་པར་ཐལ། གཞུང་དེའི་སྐབས་ནས་དངོས་སུ་བསྟན་པའི་ཉེས་ཀུན་སྐྱེད་བྱེད་ཀྱི་
འཁོར་བའི་རྩ་བར་གྱུར་བའི་འཇིག་ལྟ་ཡིན་པའི་ཕྱིར། འདོད་ན། འཇིག་ལྟ་ལྷན་སྐྱེས་
མ་ཡིན་པར་ཐལ། དེ་འཇིག་ལྟ་ཀུན་བརྟགས་ཡིན་པའི་ཕྱིར། དེར་ཐལ། གཞུང་དེའི་
སྐབས་ཀྱི་འཇུག་འགྲེལ་ལས། དེ་ལ་འཇིག་ཚོགས་ལ་ལྟ་བའི་(༡༦ན)རིའི་རྩེ་མོ་ཉི་ཤུ་
མཐོ་བ་ཡེ་ཤེས་ཀྱི་རྡོ་རྗེས་བཅོམ་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །
ཞེས་གང་ལུང་ལས་གསུངས་པ་ནི། ལྟ་རི་བདག་མེད་རྟོགས་པའི་རྡོ་རྗེ་ཡིས། །བཅོམ་
བདག་གང་དག་ལྷན་ཅིག་འཇིག་འགྱུར་བ། །འཇིག་ཚོགས་ལྟ་རི་ལྷུན་སྟུག་ལ་གནས་
- 144 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི། །རྩེ་མོ་མཐོ་བར་གྱུར་པ་འདི་དག་གོ །ཞེས་སྐབས་འདིའི་འཇིག་ལྟ་ཉི་ཤུ་པོ་དེ་
རྒྱུན་ཞུགས་ཀྱིས་སྤངས་པར་གསུངས་པའི་ཕྱིར། ལན་འདེབས་རྒྱུ་འདུག་གམ་མི་
འདུག་ཐུགས་གཟུ་བོར་ཞོག་ལ་གཟིགས། དེའི་རྗེས་སུ་ཁྱེད་ཀྱིས། བདག་ལ་བདེན་
པར་རྟོག་པར་འཆིང་ནུས་ན། །བདག་ལ་བདག་ཏུ་རྟོག་པས་ཅིས་མི་འཆིང་། །བདག་
ཙམ་བདེན་མེད་རྟོགས་པས་གྲོལ་ནུས་ན། །མོ་གཤམ་བུ་ལའང་ཅི་ཕྱིར་ཐལ་མི་འགྱུར། །
ཞེས་པའི་དགག་པ་འདི་ཡང་འབྲེལ་མེད་ཀྱི་དགག་པར་འདུག་པས། ལན་གདབ་
དགོས་པ་མི་འདུག་ཀྱང་། ལན་ཅུང་ཟད་བཤད་ན། ཁྱེད་ཀྱི་ཐལ་འགྱུར་དང་པོའི་དོན་
དེ། བདག་བདག་ཏུ་འཛིན་པའི་བློ་དེས་འཆིང་ནུས་པར་ཐལ། བདག་བདེན་པར་
འཛིན་པའི་བློ་དེས་འཆིང་ནུས་པའི་ཕྱིར། ཞེས་པའི་དོན་ཡིན་ན། ཁྱབ་པ་མེད་དེ། བདག་
བདག་ཏུ་འཛིན་པའི་བློ་དེ་ལོག་ཤེས་མ་ཡིན་པའི་ཕྱིར་ཏེ། བདག་ཡོད་པ་གོང་དུ་བསྒྲུབས་
ཟིན་པའི་ཕྱིར། ཡང་བདག་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་དེས་འཆིང་
ནུས་པར་ཐལ། ཞེས་པའི་དོན་ཡིན་ན་ནི། རྟགས་གསལ་ཐ་མི་དད་དུ་སོང་འདུག་པས།
བགྲོ་གླེང་མི་ཤེས་པའི་རྣམ་འགྱུར་དུ་གསལ་ལོ། །དེ་བཞིན་དུ། བདག་ཙམ་བདེན་མེད་
རྟོགས་པས་གྲོལ་ནུས་ན། །མོ་གཤམ་བུ་ལའང་ཅི་ཕྱིར་ཐལ་མི་འགྱུར། །ཞེས་པ་འདི་ཡང་
དགག་པ་གཏོང་རྒྱུ་མ་བྱུང་བའི་ཅལ་ཅོལ་དུ་འདུག་སྟེ། (༡༦བ)ཁོ་བོ་ཅག་གི་བདག་ཡོད་
པར་ཁས་བླངས་ནས། དེ་བདེན་མེད་དུ་རྟོགས་པས་གྲོལ་བ་ཐོབ་ནུས་པར་ཁས་བླངས་
བཞིན་དུ། མོ་གཤམ་བུ་དང་མཚུངས་པའི་དགག་པ་བྱེད་པ་ནི་ཟེར་རྒྱུས་གཏུགས་
པའོ། །དེས་ན་ཁྱེད་ཀྱི་དགག་པ་འདི་ཐམས་ཅད་ཀྱི་རྩ་བ་ཐ་སྙད་ཚད་གྲུབ་མེད་པར་
འདོད་པའི་ལོག་རྟོག་དེ་ཉིད་ལ་ཐུག་འདུག་པས། འོག་ཏུ་བཤད་པར་བྱའོ། །དེའི་རྗེས་
སུ་ཡང་ཁྱེད་ཀྱིས། འཇིག་ཚོགས་ལྟ་བས་བདག་ལ་དམིགས་གྱུར་ན། །བདག་གིར་
འཛིན་པས་བདག་ལ་ཅིས་མི་དམིགས། །དེ་ལྟར་འདོད་ན་བདག་དང་བདག་གི་ནི། །
III
- 145 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཁྱད་པར་གང་ཡིན་ཁྱོད་ཀྱིས་སྟོན་མི་ནུས། །ཞེས་སྨྲས་འདུག་པ་དགག་པ་དེའི་དོན་ནི།
བདག་གིར་འཛིན་པའི་འཇིག་ལྟས་བདག་ལ་དམིགས་པར་ཐལ། ངར་འཛིན་པའི་
འཇིག་ལྟས་བདག་ལ་དམིགས་པའི་ཕྱིར། འདོད་ན། བདག་དང་བདག་གི་བ་གཉིས་
ལ་ ཁྱད་པར་མེད་པར་ཐལ། འདོད་པའི་ཕྱིར། ཞེས་པ་འདིར་འདུག་པ། དེ་ལ་སྤྱིར་ང་
ཡི་བར་འཛིན་པའི་འཇིག་ལྟས་ང་ལ་དམིགས་མ་དམིགས་འདི་ལ་ལུགས་གཉིས་ཡོད་
ཅིང་། རྗེ་རིན་པོ་ཆེའི་ལམ་རིམ་ཆེ་ཆུང་གཉིས་དང༌། རྩ་འཇུག་གི་ཊཱིཀ་ཆེན་སོགས་སུ་
གསལ་བར་བཤད་པ་མེད་ཀྱང༌། མཁས་གྲུབ་ཐམས་ཅད་མཁྱེན་པས། ང་ཡི་བར་
འཛིན་པའི་འཇིག་ལྟས་ང་ལ་དམིགས་པར་བཤད་པས། སྐབས་འདིར་དེའི་རྗེས་སུ་
འབྲང་ལ། དེ་ལྟ་ན་ཡང་ང་ཡི་བ་ང་ཡིན་པར་ཐལ་བའི་སྐྱོན་མེད་དེ། ང་ཡི་བར་འཛིན་
པའི་འཇིག་ལྟ་དང༌། ངར་འཛིན་པའི་འཇིག་ལྟའི་དམིགས་ཡུལ་གྱི་གཞི་མཐུན་ཡོད་
ཀྱང་། དེ་གཉིས་ཀྱི་དམིགས་ཡུལ་དོན་གཅིག་ཏུ་ཁས་མི་ལེན་པའི་ཕྱིར་ཏེ། ངར་འཛིན་
ལྷན་སྐྱེས་ཀྱིས་ང་ཙམ་ལ་དམིགས། ང་ཡི་བར་འཛིན་པའི་འཇིག་ལྟས་ང་དང་ང་ཡི་བ་
གཉིས་ཀ་ལ་དམིགས་པའི་(༡༧ན)ཕྱིར། གང་ཟག་གི་བདེན་འཛིན་དང་འཇིག་ལྟ་ལ་མུ་
བཞིར་རྩི་བ་སོགས་ཀྱི་ལུགས་ཡོད་ཀྱང་། རང་ལུགས་ལ་དེ་ལྟར་མི་འདོད་དེ། འཇིག་
ལྟ་ཡིན་ན་གང་ཟག་གི་བདེན་འཛིན་ཡིན་དགོས་པའི་ཕྱིར། གལ་ཏེ་དེ་ལྟར་ན། བདག་
མེད་འདི་ནི་འགྲོ་བ་རྣམ་དགྲོལ་ཕྱིར། །ཆོས་དང་གང་ཟག་དབྱེ་བས་རྣམ་གཉིས་
གསུངས། །ཞེས་པའི་དོན་ཁྱེད་རང་གིས་བཤད་པ་དང་འགལ་ཏེ། འོ་ན་ང་ཡི་བ་ཆོས་
ཅན། གང་ཟག་ཡིན་པར་ཐལ། གང་ཟག་གི་བདེན་འཛིན་གྱི་དམིགས་ཡུལ་ཡིན་པའི་
ཕྱིར། ཁྱབ་པ་ཁྱེད་རང་གིས་ཁས་བླངས་སོ་སྙམ་ན། བཤད་པར་བྱ་སྟེ། བདག་མེད་
འདི་ནི་འགྲོ་བ་རྣམས་དགྲོལ་ཕྱིར། །ཞེས་སོགས་ཀྱི་དོན་ནི། གང་ཟག་གི་བདག་མེད་
ཕྲ་མོ་ཡིན་ན་རང་གི་སྟོང་གཞི་ཆོས་ཅན་དུ་གྱུར་པའི་གང་ཟག་གཅིག་ཡོད་དགོས་ཞེས་
- 146 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
པའི་དོན་ཡིན་གྱི། དེའི་སྟོང་གཞི་ཆོས་ཅན་ཡིན་ན་གང་ཟག་ཡིན་པས་ཁྱབ་ཅེས་པའི་
དོན་མ་ཡིན་པའི་ཕྱིར། དེ་བཞིན་དུ། གལ་ཏེ་ཕུང་པོ་བདག་ན་དེ་ཕྱིར་དེ། །མང་བས་
བདག་དེ་དག་ཀྱང་མང་པོར་འགྱུར་། །ཞེས་སོགས་ཀྱི་དོན་ཡང་། གང་ཟག་གི་བདེན་
འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་དམིགས་པ་ཡིན་ན། གང་ཟག་ཡིན་
དགོས་ཞེས་པའི་དོན་མ་ཡིན་གྱི། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་
བའི་དམིགས་པ་ཡིན་ན། ང་ཡིན་དགོས་ཞེས་པའི་དོན་ཡིན་ནོ། །འོན་ཀྱང་བློ་གྲོས་
རྩིང་པོས་དེ་ལྟ་བུའི་སྤུ་རིགས་འབྱེད་ག་ལ་ཤེས། ད་ཕྱིན་ཆད་བློ་སྐྱེད་དུ་ཟུངས་ལ་
གཞུང་དོན་དུ་སོང་མ་སོང་རྟོགས་ཤིག །དེའི་རྗེས་སུ་ཁྱེད་ཀྱིས་བདག་ཏུ་འཛིན་པས་
བདག་ལ་དམིགས་དགོས་ན།བདེན་པར་འཛིན་པས་བདེན་གྲུབ་མ་དམིགས་ ཅི། །ཞེས་
བདེན་གྲུབ་འཛིན་པའི་(༡༧བ)བློ་དེས་བདེན་གྲུབ་ལ་དམིགས་པར་ཐལ། གང་ཟག་གི་
བདེན་འཛིན་དེས་བདག་ལ་དམིགས་པའི་ཕྱིར། ཞེས་སྨྲས་འདུག་པ། འབྲེལ་གཏན་
ནས་མེད་དེ། གང་ཟག་གི་བདེན་འཛིན་གྱིས་བདག་ལ་དམིགས་པ་གོང་དུ་རྒྱས་པར་
བཤད་ཟིན་ཅིང་། བདེན་གྲུབ་དམིགས་ཡུལ་དུ་བྱེད་པའི་བདེན་འཛིན་གཞི་མ་གྲུབ་
པའི་ཕྱིར། དེའི་རྗེས་སུ་ཁྱེད་ཀྱིས། བདག་མེད་ན་ནི་བྱེད་དང་བྱེད་པ་པོའི། །སེམས་
ཅན་ཉིད་ཀྱང་མི་འཐད་རྩོད་པའི་ལན། །དཔལ་ལྡན་ཟླ་བས་བཏགས་པ་ཙམ་གྱི་
བདག །ཕུང་པོའི་སྟེང་ན་རྣམ་སྨིན་མྱོང་བ་པོར། །ཐ་སྙད་བདེན་པའི་དོན་དུ་གསུངས་
མོད་ཀྱི། །དེ་ཉིད་བདག་ལྟའི་དམིགས་པར་འཐད་གྱུར་ན། །རྣལ་འབྱོར་པ་ཡིས་བདག་
ནི་ཇི་ལྟར་འགོག །ཅེས་པའི་དགག་པ་ཅིག་བྱས་འདུག་པ་འདི་ནི། དཔལ་ལྡན་ཟླ་བའི་
བཞེད་པ་གཏན་མ་རྟོགས་པའི་དགག་པ་ཡིན་ཏེ། དཔལ་ལྡན་ཟླ་བས་བདག་ཡོད་པར་
ཁས་བླངས་བཞིན་དུ། བདག་མེད་པར་ཁས་བླངས་པ་གཞིར་བཞག་བྱས་ནས། གཞན་
གྱི་རྩོད་པ་བཀོད། དེ་ལ་འབྲེལ་མེད་ཀྱི་ལན་བཏབ་འདུག་པའི་ཕྱིར། ཁྱེད་ཀྱི་རྩོད་ལན་
147-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འདི་ནི་རྣམ་འགྲེལ་དུ། ལྟར་སྣང་ཞེས་སོགས་བཀོད་པ་ཡིས། །ལན་ནི་འབྲེལ་མེད་
བཞད་གད་དེ། །ཞེས་མང་ལེན་གྱི་བུའི་རྩོད་ལན་བཀོད་ནས་བཞད་གད་ཀྱི་གནས་སུ་
མཛད་པ་དང་འདྲ་སྟེ། འབྲེལ་མེད་ཀྱི་རྩོད་པ་བཀོད་ནས། དེ་ལ་འབྲེལ་མེད་ཀྱི་ལན་
བཏབ་པ་ཡིན་པའི་ཕྱིར། དེ་འདྲའི་རྩོད་ལན་ཟླ་བའི་ཞབས་ཀྱི་གཞུང་ན་མེད་དེ། ཡོད་ན་
གཞུང་འདིས་བསྟན་ཞེས་སྨྲ་དགོས་པ་ལས་སྨྲ་རྒྱུ་མི་འདུག་པའི་ཕྱིར། གལ་ཏེ་འཇུག་
པ་ལས། བྱེད་པོ་མེད་ལས་ཡོད་སྙམ་བློ་ཡིན་ན། །མ་ཡིན་གང་ཕྱིར་བྱེད་པོ་མེད་ལས་
མེད། །ཅེས་དང༌། གལ་ཏེ་དངོས་རྣམས་དེ་ཉིད་དུ་མེད་ན། །ཐ་སྙད་དུ་ཡང་མོ་གཤམ་
བུ་ཇི་བཞིན། །(༡༨ན)དེ་དག་མེད་པ་ཉིད་འགྱུར་དེ་ཡི་ཕྱིར། །དེ་དག་རང་བཞིན་གྱིས་
ནི་ཡོད་པ་ཉིད། །ཅེས་སོགས་ཀྱི་རྩོད་ལན་རྣམས་ལ་འཁྲུལ་བ་ཡིན་ན་ནི། གཞུང་དེ་
རྣམས་ཀྱི་དོན་ལྟར་ཡིན་ཏེ། གོང་དུ་དངོས་པོ་རྣམས་རང་བཞིན་གྱིས་མེད་ཅིང་ཐ་སྙད་
དུ་ཡོད་པར་ཞལ་གྱིས་བཞེས་པ་ལ། ཁོ་ན་རེ། ལས་བྱེད་པ་པོ་དང་རྣམ་སྨིན་མྱོང་བ་
པོའི་སེམས་ཅན་རྣམས་དེ་ཁོ་ན་ཉིད་དུ་སྟེ་རང་བཞིན་གྱིས་མེད་ན། དེ་རྣམས་གཏན་
མེད་པར་འགྱུར་ལ། དེ་ལྟར་ཁྱེད་རང་དེ་རྣམས་ཐ་སྙད་དུ་ཡོད་པར་འདོད་པ་དང་
འགལ་ལོ། །ཞེས་ཐ་སྙད་ཚད་གྲུབ་བཞེད་པ་གསལ་བར་བསྟན་ནས། དེས་ན་དེ་དག་
རང་བཞིན་གྱིས་ཡོད་དོ། །ཞེས་པ་རྩོད་པའི་དོན་ཡིན་ལ། དེའི་ལན་དུ། གང་དག་རབ་
རིབ་ཅན་སོགས་ཡུལ་འགྱུར་བ། །སྐ་ཤད་ལ་སོགས་དེ་དག་མ་སྐྱེས་པས། །རེ་ཞིག་དེ་
དག་ཉིད་ལ་རྩད་བྱ་སྟེ། །ཕྱི་ནས་མ་རིག་རབ་རིབ་རྗེས་འབྲེལ་བའོ། །ཞེས་སོགས་
གསུངས་པ་ཡིན་ནོ། །ཁྱེད་ལྟར་ན། ལས་བྱེད་པ་པོ་དང་རྣམ་སྨིན་མྱོང་བ་པོའི་སེམས་
ཅན་མེད་ཀྱང་སྐྱོན་མེད། དེ་རྣམས་ཕུང་པོའི་སྟེང་ན་རྣམ་སྨིན་མྱོང་བ་པོར་ཐ་སྙད་
བཏགས་ཡོད་ཙམ་དུ་ཡོད་པའི་ཕྱིར། ཞེས་པ་ལན་གྱི་དོན་དུ་འཆད་དགོས་པས། འགལ་
ཁྱབ་ཟླ་བའི་དགོངས་པར་མི་སྨྲ་ཞིག །སྐབས་འདིར་ཁྱེད་ལ་འཁྲུལ་པ་ཆེན་པོ་ཞིག་བྱུང་
- 148 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
འདུག་པས། ཁོ་བོས་བློ་སྐྱེད་འདི་སྦྱིན་པར་བྱ་སྟེ། སྤྱིར་སངས་རྒྱས་པའི་གྲུབ་མཐའ་སྨྲ་
བའི་གང་ཟག་ཡིན་ན། བདག་དང་གང་ཟག་སོགས་ཁས་ལེན་པས་ཁྱབ་སྟེ། བྱེ་བྲག་ཏུ་
སྨྲ་བ་ནས་དབུ་མ་ཐལ་འགྱུར་བའི་བར་ཐམས་ཅད་ཀྱིས་བདག་དང་གང་ཟག་སོགས་
ཁས་ལེན་པའི་ཕྱིར། དང་པོ་གྲུབ་སྟེ། (༡༨བ)མཛོད་འགྲེལ་གྱི་གནས་དགུ་པར། ཁ་ཆེ་
བྱེ་བྲག་ཏུ་སྨྲ་བས་ཡིད་ཀྱི་རྣམ་པར་ཤེས་པའི་རྒྱུན་གང་ཟག་ཏུ་ཁས་ལེན་པར་བཤད།
འཇུག་པའི་རང་འགྲེལ་དུ། ཁ་ཅིག་བདག་ལྟའི་རྟེན་དུ་ཕུང་པོ་ནི། །ལྔ་ཆར་ཡང་འདོད་
ཁ་ཅིག་སེམས་གཅིག་འདོད། །ཅེས་པའི་འདོད་པ་བརྗོད་པ་ན། མང་བཀུར་བ་ཁ་ཅིག་
གིས་ཕུང་པོ་ལྔ་ཀ་བདག་དང་། ཁ་ཅིག་གིས་སེམས་གཅིག་པུ་བདག་ཏུ་ཁས་ལེན་པར་
བཤད། ཁ་ཅིག་དེ་ཉིད་གཞན་ཉིད་རྟག་མི་རྟག །ལ་སོགས་བརྗོད་མེད་གང་ཟག་རྫས་
ཡོད་འདོད། །ཅེས་པའི་སྐབས་སུ་གནས་མ་བུ་པའི་སྡེ་པས་རྟག་མི་རྟག་གང་དུ་ཡང་
བརྗོད་དུ་མེད་པའི་གང་ཟག་རང་རྐྱ་ཐུབ་པའི་རྫས་ཡོད་ཀྱི་བདག་ཁས་ལེན་པར་བཤད་
ཅིང༌། མདོ་སྡེ་པས་ཀྱང་ཁ་ཆེ་བ་དང་མཐུན་པར་ཡིད་ཀྱི་རྣམ་ཤེས་ཀྱི་རྒྱུན་གང་ཟག་
དང་བདག་ཏུ་ཁས་ལེན་པའི་ཕྱིར། སེམས་ཙམ་པ་ལ་ཀུན་གཞི་ཁས་ལེན་མི་ལེན་
གཉིས་ལས། ཀུན་གཞི་མི་འདོད་པའི་རིགས་པའི་རྗེས་འབྲང་གི་སེམས་ཙམ་པས།
ཡིད་ཀྱི་རྣམ་ཤེས་བདག་ཏུ་ཁས་ལེན། ཀུན་གཞི་ཁས་ལེན་པའི་སེམས་ཙམ་པས་ནི་
ཀུན་གཞིའི་རྣམ་ཤེས་བདག་ཏུ་ཁས་ལེན་ཏེ། དེས་ཉོན་ཡིད་དེ་དམིགས་པ་ཀུན་གཞི་
ལ་དམིགས་ནས། རྣམ་པ་རང་རྐྱ་ཐུབ་པའི་རྫས་ཡོད་ཀྱི་ངོར་སེམས་པའི་བློར་འདོད་
པའི་ཕྱིར། དེའི་རྒྱུ་མཚན་གྱི་ཀུན་གཞི་ཁས་ལེན་ན་རྣམ་ཤེས་བདག་ཏུ་ཁས་ལེན་
དགོས་པས། ཐལ་འགྱུར་པས་ཀུན་གཞི་ཁས་མི་ལེན་པའི་རྒྱུ་མཚན་གཅིག་ནི་དེ་ཡང་
ཡིན་ནོ། །རང་རྒྱུད་པས་ཀྱང་ཡིད་ཀྱི་རྣམ་ཤེས་གང་ཟག་དང་བདག་ཏུ་ཁས་ལེན་ཏེ།
རྟོག་གེ་འབར་བ་ལས། ཁོ་བོ་ཅག་ནི་ཐ་སྙད་དུ་རྣམ་པར་ཤེས་པ་ལ་བདག་གི་སྒྲ་དངོས་
- 149 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སུ་འདོགས་ཏེ། རྣམ་པར་ཤེས་པ་ཡང་སྲིད་པ་ལེན་པའི་ཕྱིར་བདག་ཡིན་ནོ། །ཞེས་
དང༌། ཤེས་རབ་སྒྲོན་མེ་ལས། རྣམ་པར་ཤེས་པ་བདག་ཏུ་ཁས་བླངས་ནས། དོན་
(༡༩ན)དམ་པར་བདག་མེད་དམ་བཅས་པ་ལ་དམ་བཅས་པའི་སྐྱོན་དུ་མི་འགྱུར་བ་
དང༌། ཞེས་གསུངས་པ་འདི་རྣམས་ལ་གཟིགས་ལ་རྗེ་ཙོང་ཁ་པ་ལ་གསོལ་བ་ཐོབ་དང་།
གོ་བའི་དུས་ཅིག་འོང་། ཐལ་འགྱུར་བས་ནི་བདག་དང་གང་ཟག་སོགས་ཁས་ལེན་
ཀྱང་། དེ་རང་གི་གདགས་གཞི་ཕུང་པོའི་གསེབ་ནས་མི་འཇོག་པར། མིང་རྐྱང་བཏགས་
ཡོད་ཙམ་གྱི་ང་དང་གང་ཟག་སོགས་ཁས་ལེན་པ་ཡིན་ཏེ། འདི་ནི་ཕུང་པོ་རྣམས་རྟེན་
འགྲུབ་པར་འགྱུར། །ཞེས་གསུངས་པའི་ཕྱིར། དེའི་རྗེས་སུ་ཁྱེད་ཀྱིས། སེམས་ཅན་
དང་གང་ཟག་ལ་སོགས་པ་བདག་ལྟའི་དམིགས་པ་ཡིན་ན། རྣལ་འབྱོར་པས་བདག་ཇི་
ལྟར་འགོག་ཅེས་པའི་ལན་ནི་གོང་དུ་བཤད་ཟིན་མོད། ད་དུང་ལབ་དགོས་འདུག་ན།
དེ་འདྲའི་དགག་པ་རྩོད་པ་དོན་གཞན་ཡིན་ཏེ། རྣལ་འབྱོར་པས་འགོག་རྒྱུའི་བདག་དེ་
རང་བཞིན་གྱིས་གྲུབ་པ་ལ་བྱེད། བདག་ནི་འདི་ཡི་ཡུལ་དུ་རྟོགས་བྱས་ནས། །ཞེས་
པའི་བདག་དེ་འཇིག་ལྟ་ལྷན་སྐྱེས་ཀྱི་དམིགས་པར་གྱུར་པའི་བདག་ལ་བྱེད་པའི་ཕྱིར།
དེ་སྐད་དུ། དེ་ཡང་བདག་གི་བདག་མེད་པ་ཉིད་ཁོང་དུ་ཆུད་པ་ལས་སྤོང་བར་འགྱུར་
བས། ཞེས་གསུངས་པའི་ཕྱིར། དེས་ན་ཁྱེད་ཀྱིས་བདག་གི་བདག་མེད་པ་ཞེས་པའི་དོན་
གཏན་ མ་གོ་བར་འདུག་གོ །མདོར་ན་ཁྱེད་ཀྱི་དགག་པ་འདི་ནི་ཀུན་རྫོབ་བདེན་པ་གཞི་མ་
གྲུབ་པར་འདོད་པའི་ལོག་རྟོག་གི་ཐ་ཆད་དེ་ཉིད་སླར་ཡང་འོངས་པ་ཡིན་པས་ཅུང་ཟད་
སྤྲོས་ཏེ་བཤད་པར་བྱ་སྟེ། དེ་ལ་སྤྱིར་ཐལ་འགྱུར་བའི་ལུགས་ཀྱི་ཀུན་རྫོབ་འཇོག་ཚུལ་
འདི་ཤིན་ཏུ་རྟོགས་པར་དཀའ་བས། རྗེ་ཙོང་ཁ་པ་འཇིག་རྟེན་དུ་མ་བྱོན་པའི་གོང་དུ།
གངས་རིའི་ཁྲོད་འདིར་མཁས་གྲུབ་ཀྱི་བླ་མ་དུ་མ་ཞིག་བྱོན་ཀྱང་། ཐལ་(༡༩བ)འགྱུར་
བའི་ལུགས་ཀྱི་ཀུན་རྫོབ་འཇོག་ཚུལ་ཕྱིན་ཅི་ལོག་པར་རྟོགས་པ་ཉིན་མོའི་སྐར་མ་ལས་
- 150 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཀྱང་ཆེས་དཀོན་པ་ཅིག་བྱུང་འདུག་སྟེ། ཁ་ཅིག་གིས་འཁྲུལ་ངོར་ཡོད་པ་ལ་ཀུན་རྫོབ་
ཏུ་ཡོད་པར་འཇོག་ཅེས་པ་དང༌། ཡང་ཁ་ཅིག་ལྷན་སྐྱེས་ཀྱི་མ་རིག་པའི་ངོར་ཡོད་པ་ལ་
ཀུན་རྫོབ་ཏུ་ཡོད་པའི་དོན་དུ་འཇོག །ཅེས་སོགས་ཀླུ་སྒྲུབ་ཡབ་སྲས་ཀྱིས་གཞུང་དང་
འགལ་བ་ཁས་ལེན་པ་ཤ་སྟག་བྱུང་འདུག་པའི་ཕྱིར། རྗེ་ཙོང་ཁ་པས་ནི་དྭགས་པོ་ལྷ་
སྡིངས་སུ། འཕགས་པ་ཡབ་སྲས་ལྔ་དང༌། ཁྱད་པར་སློབ་དཔོན་སངས་རྒྱས་བསྐྱངས་
ཀྱིས་བྱིན་གྱིས་བརླབས་པའི་མཚན་མ་ཁྱད་པར་ཅན་བྱུང་བ་ལ་བརྟེན་ནས། སངས་
རྒྱས་བསྐྱངས་ཀྱི་འགྲེལ་པ་གཟིགས་པས་རྐྱེན་བྱས་ཏེ། ཐལ་འགྱུར་བའི་ལུགས་ཀྱི་ཐ་
སྙད་འཇོག་ཚུལ་ཕྱིན་ཅི་མ་ལོག་པར་ཐུགས་སུ་ཆུད་པ་ཡིན་པར་འདུག །དེའི་ཕྱིར་རྗེ་
ཙོང་ཁ་པའི་རྗེས་སུ་མ་འབྲངས་པར་ཐ་སྙད་འཇོག་ཚུལ་ལ་ལབ་ལབ་ཇི་ཙམ་བྱས་ཀྱང་
མཁས་པ་མགུ་བ་སྐྱེད་པའི་ཐ་སྙད་འཇོག་ཚུལ་མི་འོང་བས། ལུགས་འདིའི་ཐ་སྙད་
འཇོག་ཚུལ་ཤེས་པར་འདོད་ན། རྗེ་ཙོང་ཁ་པའི་རྗེས་སུ་འབྲང་དགོས་པ་ཡིན་ནོ། །དེས་
ན་ཁྱེད་ཀྱིས་སེམས་ཅན་དང་གང་ཟག་ལ་སོགས་པ་མེད་ཟེར་བ་བྱས་འདུག་པ་འདི་ནི་
ཆད་ལྟ་ཆེན་པོ་བླ་ན་མེད་པ་ཡིན་ཏེ། འཇུག་འགྲེལ་ལས། ཡང་གང་ལས་བྱེད་པ་པོ་ནི་
མ་དམིགས་ཀྱི་ལས་ཀྱང་ཡོད་ལ་རྣམ་པར་སྨིན་པ་ཡང་ཡོད་དེ་ཞེས་བརྗོད་པ་དེ་ལས་
ནི་བྱེད་པ་པོ་རང་བཞིན་དུ་གྱུར་པ་བཀག་པར་ཤེས་པར་བྱའི། བརྟེན་ནས་གདགས་པ་
བྱ་བ་ཐ་སྙད་ཀྱི་ཡན་ལག་ཏུ་གྱུར་པ་བཀག་གོ །ཞེས་བྱ་བར་ནི་ཤེས་པར་མི་བྱའོ། །
ཞེས་ལས་བྱེད་པ་པོ་དང་རྣམ་སྨིན་མྱོང་བ་པོའི་སེམས་ཅན་རྣམས་རང་བཞིན་གྱིས་མེད་
ཀྱང་ཐ་སྙད་བཏགས་ཡོད་ཙམ་དུ་ཡོད་པར་གསལ་བར་བཤད་པའི་ཕྱིར། གལ་(༢༠ན)
ཏེ། མ་ཁྱབ་སྟེ། ཐ་སྙད་བཏགས་ཡོད་ཙམ་དུ་ཡོད་པས་ཡོད་གོ་མི་ཆོད་པའི་ཕྱིར་སྙམ་
ན། འོ་ན་ཡོད་ན་རང་ངོས་ནས་ཡོད་དགོས་པར་ཐལ། མ་ཁྱབ་པ་དེའི་ཕྱིར། འདོད་ན།
བཞི་བརྒྱ་པའི་འགྲེལ་པ་ལས། དངོས་པོ་དངོས་པོ་ཡོད་པར་སྨྲ་བའི་ལྟར་ན་ཇི་སྲིད་དུ་
- 151 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
དངོས་པོ་དེའི་ཡོད་པ་ཉིད་ཡིན་པ་དེ་སྲིད་དུ། དེ་ལྟར་རང་གི་ངོ་བོ་ཡང་ཡོད་པ་ཉིད་
ཡིན་ལ། གང་གི་ཚེ་རང་གི་ངོ་བོ་དང་བྲལ་བ་དེའི་ཚེ། དེ་ལ་དངོས་པོ་དེ་རྣམ་པ་ཐམས་
ཅད་དུ་མེད་པའི་ཕྱིར། བོང་བུའི་རྭ་དང་འདྲ་བས་གཉིས་སུ་སྨྲ་བ་ལས་མ་འདས་པའི་
ཕྱིར། འདིའི་མངོན་པར་འདོད་པ་ཐམས་ཅད་འགྲིག་དཀའ་བར་འགྱུར་རོ། །ཞེས་ཡོད་
ན་རང་ངོས་ནས་ཡོད་དགོས་པར་འདོད་པ་ལ་གནོད་བྱེད་བསྟན་པ་མི་འཐད་པར་ཐལ།
འདོད་པའི་ཕྱིར། གཞན་ཡང་། འཇུག་འགྲེལ་ལས། གཟུགས་བརྙན་རང་བཞིན་
མེད་པའི་རྒྱུ་དང་འབྲས་བུའི་རྣམ་པར་བཞག་པ་ཡང་ཤེས་བཞིན་དུ་མཁས་པ་སུ་ཞིག་
གཟུགས་དང་ཚོར་བ་ལ་སོགས་པ་རྒྱུ་དང་འབྲས་བུ་ལས་ཐ་དད་པ་མེད་པར་གནས་པ་
རྣམས་ཡོད་པ་ཙམ་ཞིག་ཏུ་དམིགས་པས་རང་བཞིན་དང་བཅས་པར་ངེས་པར་བྱེད།
དེའི་ཕྱིར་ཡོད་པར་དམིགས་ཀྱང་རང་བཞིན་གྱིས་སྐྱེ་བ་མེད་དོ། །ཞེས་ཡོད་ཙམ་དང་
རང་བཞིན་གྱིས་ཡོད་པའི་ཁྱད་པར་བྱེད་པ་མི་འཐད་པར་ཐལ། ཡོད་ན་རང་བཞིན་
གྱིས་ཡོད་དགོས་པའི་ཕྱིར། དེས་ན་ལུང་དེའི་དོན་གང་ཡིན་དྲིས་ན། ཁྱེད་རྣམས་སྨྲ་རྒྱུ་
མི་འོང་སྟེ། གཟུགས་བརྙན་རང་བཞིན་མེད་པའི་ཞེས་པ་ནས། ཡོད་པ་ཙམ་ཞིག་ཏུ་
དམིགས་པས་རང་བཞིན་དང་བཅས་པར་ངེས་པར་བྱེད། ཅེས་པའི་བར་གྱི་དོན་དེ་གང་
ལ་བྱེད། ཀུན་རྫོབ་ཏུ་ཡོད་ན་བདེན་གྲུབ་ཏུ་ཡོད་དགོས་ཞེས་གྲུབ་མཐའ་འོག་མས་ཁས་
ལེན་པ་ལ་བྱེད་དམ། ཡོད་ན་(༢༠བ)བདེན་གྲུབ་ཏུ་ཡོད་དགོས་ཞེས་ཁས་ལེན་པ་ལ་
བྱེད། དང་པོ་ལྟར་ན་ཉན་ཐོས་སྡེ་པ་དང་སེམས་ཙམ་པ་སོགས་རང་སྡེ་འོག་མ་རྣམས་
ཀྱིས། ཀུན་རྫོབ་ཏུ་ཡོད་ན་དོན་དམ་དུ་ཡོད་པའི་ཁྱབ་པ་ཁས་ལེན་པར་ཐལ། ལུང་དོན་
འཆད་ཚུལ་འཐད་པའི་ཕྱིར། འདོད་མི་ནུས་ཏེ། ཉན་ཐོས་སྡེ་པ་དང་སེམས་ཙམ་པ་
སོགས་ཀྱིས་ཀུན་རྫོབ་ཏུ་ཡོད་ན་དོན་དམ་དུ་མེད་དགོས་པར་འདོད་པའི་ཕྱིར། གལ་ཏེ་
གཉིས་པ་ལྟར་ན། དེ་ཕྱིར་ཡོད་པར་དམིགས་ཀྱང་རང་བཞིན་གྱིས་སྐྱེ་བ་མེད་དོ། །
- 152 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཞེས་པ་འདིས། གཟུགས་ཚོར་ཡོད་ཀྱང་། རང་བཞིན་གྱིས་མེད་ཅེས་བསྟན་པ་ཡིན་
པར་ཐལ། རང་སྡེ་འོག་མའི་ཕྱོགས་སྔ་བརྗོད་ཚུལ་དེ་འཐད་པའི་ཕྱིར། འདོད་ན་གཞུང་
དེས་གཟུགས་ཚོར་སོགས་ཡོད་པར་བསྟན་པར་ཐལ། འདོད་པའི་ཕྱིར། འདོད་ན་
དངོས། གཞན་ཡང་། ཁྱེད་ལ་འདི་དྲི་བར་བྱ་སྟེ། མུ་སྟེགས་པས་བཏགས་པའི་བདག་
དེ་ཀུན་རྫོབ་ཏུ་ཡོད་དམ་མེད། གལ་ཏེ་ཀུན་རྫོབ་ཏུ་ཡོད་ན་ཡོད་མི་དགོས་པས། དེ་
ཡང་ཀུན་རྫོབ་ཏུ་ཡོད་པར་འདོད་དོ་ཞེ་ན་ཟླ་བའི་གཞུང་དང་ཁྱེད་རང་གི་ཁས་བླངས་
གཉིས་ཀ་དང་འགལ་ཏེ། དང་པོ་ནི། འཇུག་པ་ལས། འདི་ནི་ངར་འཛིན་རྟེན་དུའང་མི་
རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་མུ་སྟེགས་པས་བཏགས་
པའི་བདག་ཀུན་རྫོབ་ཏུ་ཡང་མེད་པར་བཤད་པའི་ཕྱིར། ཁས་བླངས་དང་འགལ་ཚུལ་
ནི། འོ་ན་མུ་སྟེགས་པས་བཏགས་པའི་བདག་ཆོས་ཅན། ལྷན་སྐྱེས་ཀྱི་མ་རིག་པའི་ངོར་
ཡོད་པར་ཐལ། ཀུན་རྫོབ་ཏུ་ཡོད་པའི་ཕྱིར། རྟགས་ཁྱབ་ཁས། འདོད་ན། ལྷན་སྐྱེས་
ཀྱི་མ་རིག་པ་དེ་བློ་ཀུན་བརྟགས་ཡིན་པར་ཐལ། དེའི་འཛིན་སྟངས་ཀྱི་ངོར་མུ་སྟེགས་
པས་བཏགས་པའི་བདག་ཡོད་པའི་ཕྱིར། ལན་མེད་དོ། །གལ་ཏེ་མ་རིག་པས་བསླད་
པའི་(༢༡ན)འཁྲུལ་ངོར་ཡོད་པ་ཀུན་རྫོབ་ཏུ་ཡོད་པའི་དོན་ཡིན་པས་སྐྱོན་མེད་དོ། །ཞེ་
ན། འོ་ན་མཐའ་བཞིའི་སྐྱེ་བ་ཆོས་ཅན། ཀུན་རྫོབ་ཏུ་ཡོད་པར་ཐལ། མ་རིག་པས་
བསླད་པའི་འཁྲུལ་ངོར་ཡོད་པའི་ཕྱིར། འདོད་ན། དཔལ་ལྡན་ཟླ་བས། དེ་ཕྱིར་དངོས་
པོ་བདག་ལས་འབྱུང་ཞེས་རབ་ཏུ་བཏགས་པ་འདི། །དེ་ཉིད་དང་ནི་འཇིག་རྟེན་དུའང་
རིགས་པ་མ་ཡིན་ནོ། །ཞེས་དང་། གཞན་ལས་སྐྱེ་བ་འཇིག་རྟེན་ལས་ཀྱང་མེད། །ཅེས་
དང༌། འདི་ནི་འཇིག་རྟེན་ལས་མིན་དེ་ཉིད་དུའང་འདོད་མིན་ཏེ། །ཞེས་གསུངས་པ་མི་
འཐད་པར་ཐལ། འདོད་པའི་ཕྱིར། །
གཞན་ཡང་། འཁྲུལ་ངོར་ཡོད་ན་ཀུན་རྫོབ་ཏུ་ཡོད་དགོས་ཞེས་སྨྲ་བ་འདི་དཔལ་
- 153 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལྡན་ཟླ་བའི་གཞུང་ལ་རྟོག་པ་ཡེ་མ་བཅུག་པ་ཡིན་ཏེ། མི་ཤེས་གཉིད་ཀྱིས་རབ་བསྐྱོད་
མུ་སྟེགས་ཅན། །རྣམས་ཀྱི་བདག་ཉིད་ཇི་བཞིན་བཏགས་པ་དང་། །སྒྱུ་མ་སྨིག་རྒྱུ་
སོགས་ལ་བཏགས་པ་གང་། །དེ་དག་འཇིག་རྟེན་ལས་ཀྱང་ཡོད་མིན་ཉིད། །ཅེས་མུ་
སྟེགས་པས་བཏགས་པའི་ཡོན་ཏན་གསུམ་དང་སྤྱི་གཙོ་བོ་སོགས་ཀུན་རྫོབ་ཏུ་ཡང་
མེད་པར་བཤད་འདུག་པའི་ཕྱིར། དེས་ན་ཁྱེད་རྣམས་ཀྱིས་ཐ་སྙད་ཀྱིས་ཐ་སྙད་ཚད་
གྲུབ་འཇིག་རྟེན་འགོག་པ་ལ་རངས་པ་རྣམས་ལ་འབྲུ་གཏན་མ་འབྱུང་བས། འདི་ཁྱེད་
རྣམས་ཀྱི་ངན་རྒྱ་ཆེ་ཤོས་ཡིན་ནོ། །གཞན་ཡང་། དབུ་མ་འཇུག་པའི་རང་འགྲེལ་དུ།
བཅོམ་ལྡན་འདས་ཀྱིས་འཇིག་རྟེན་ང་དང་ལྷན་ཅིག་རྩོད་ཀྱི། ང་ནི་འཇིག་རྟེན་དང་མི་
རྩོད་དེ་གང་འཇིག་རྟེན་ན་ཡོད་པར་འདོད་པ་དེ་ནི་ང་ཡང་ཡོད་པར་བཞེད་དོ། །གང་
འཇིག་རྟེན་ན་མེད་པར་འདོད་པ་དེ་ནི་ང་ཡང་མེད་པར་བཞེད་དོ། །ཞེས་གཞི་གྲུབ་ན་
ཀུན་རྫོབ་ཏུ་ཡོད་དགོས་པ་དང་། ཀུན་རྫོབ་ཏུ་ (༢༡བ)ཡོད་ན་ཡོད་དགོས་པ་གསལ་
བར་གསུངས་པ་མི་འཐད་པར་ཐལ། ཀུན་རྫོབ་ཏུ་ཡོད་ན་ཡོད་མི་དགོས་པའི་ཕྱིར། དེ་
བཞིན་དུ་ཀུན་རྫོབ་ཏུ་ཡོད་ན་ཡོད་དགོས་པ་ནི་རྗེ་མི་ལས་ཀྱང་གསུངས་ཏེ། ཨེ་མ་སེམས་
ཅན་མེད་གྱུར་ན། །དུས་གསུམ་སངས་རྒྱས་ཅི་ལས་བྱུང་། །རྒྱུ་མེད་འབྲས་བུ་མི་སྲིད་པས། །
ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་མྱ་ངན་འདས། །ཐམས་ཅད་ཡོད་
ཅེས་ཐུབ་པས་གསུངས། །ཞེས་གསུངས་འདུག་པའི་ཕྱིར། མདོར་ན་ཀུན་རྫོབ་ཚད་
གྲུབ་འགོག་པ་འདི་ནི་དབུ་མ་འཇུག་པའི་མཆོད་བརྗོད་ནས་བཟུང་སྟེ། གཞུང་དོན་ཕྱིན་
ཅི་ལོག་ཏུ་འཆད་པ་ལ་ཞུགས་པ་ཡིན་ཏེ། འཇུག་པའི་མཆོད་བརྗོད་དུ། གང་ཕྱིར་བརྩེ་
ཉིད་རྒྱལ་བའི་ལོ་ཐོག་ཕུན་ཚོགས་འདིའི། །ས་བོན་དང་ནི་སྤེལ་ལ་ཆུ་འདྲ་ཡུན་རིང་
དུ། །ལོངས་སྤྱོད་གནས་ལ་སྨིན་པ་ལྟ་བུར་འདོད་གྱུར་པ། །དེ་ཕྱིར་བདག་གིས་ཐོག་
མར་སྙིང་རྗེ་བསྟོད་པར་བགྱི། །ཞེས་འབྲས་བུ་སངས་རྒྱས་ཀྱི་སའི་སྐབས་སུ་ཡང་།
- 154 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཡང་དག་པར་རྫོགས་པའི་སངས་རྒྱས་རྣམས་ཀྱིས་བརྩེ་བ་སྙིང་རྗེ་ཆེན་པོ་ལ་བརྟེན་ནས།
གདུལ་བྱ་རྣམས་ལ་ཆོས་ཀྱི་འཁོར་ལོ་བསྐོར་བར་བཤད་ལ། ཁྱེད་ལྟར་ན། དེ་འདྲའི་
རྣམ་གཞག་མི་འཐད་དེ། སངས་རྒྱས་ཀྱི་རྒྱུད་ལ་སྙིང་རྗེ་ཆེན་པོ་མེད་པའི་ཕྱིར། དེར་
ཐལ། དེའི་ཐུགས་རྒྱུད་ལ་སེམས་ཅན་ཐམས་ཅད་སྡུག་བསྔལ་དང་བྲལ་བར་འདོད་
པའི་བློ་མེད་པའི་ཕྱིར། མ་གྲུབ་ན་སོང་། དེར་ཐལ། དེའི་ཐུགས་རྒྱུད་ལ་སེམས་ཅན་
ཡུལ་དུ་བྱེད་པའི་བློ་མེད་པའི་ཕྱིར། མ་གྲུབ་ན་སོང་། དེར་ཐལ། དེའི་ཐུགས་རྒྱུད་ལ་
ཀུན་རྫོབ་ཡུལ་དུ་བྱེད་པའི་བློ་མེད་པའི་ཕྱིར། དེར་ཐལ། ཀུན་རྫོབ་བདེན་པ་གཞི་མ་
གྲུབ་པའི་ཕྱིར། འཁོར་གསུམ། ་
གཞན་ཡང་། ཁྱོད་ཀྱི་འདི་ནི་ཇི་ལྟར་འདོད་དེ་ལྟར། །མི་བདེན་པ་ཡི་ རྒྱུ་ལ་བརྟེན་
(༢༢ན)བྱས་ནས། །འབྲས་བུའི་རྣམ་པ་མི་བདེན་རང་བཞིན་ཅན། །ཐམས་ཅད་ཀྱང་ནི་
སྐྱེ་བར་ཤེས་པར་གྱིས། །ཞེས་དང་། གང་ཕྱིར་རྒྱུ་མེད་པ་དང་དབང་ཕྱུག་གིས། །རྒྱུ་ལ་
སོགས་དང་བདག་གཞན་གཉིས་ཀ་ལས། །དངོས་རྣམས་སྐྱེ་བར་འགྱུར་བ་མ་ཡིན་
པ། །དེ་ཕྱིར་བརྟེན་ནས་རབ་ཏུ་སྐྱེ་བར་འགྱུར། །ཞེས་དང་། དེ་ཕྱིར་དངོས་པོ་ཐམས་
ཅད་སྟོང་ན་ཡང་། །སྟོང་ཉིད་དག་ལས་རབ་ཏུ་སྐྱེ་བར་འགྱུར། །ཞེས་སོགས་སྐྱེ་བ་ལ་
སོགས་པའི་དངོས་པོ་ཀུན་རྫོབ་པ་རྣམས་ཡོད་པར་སྟོན་པའི་གཞུང་འདི་ཙམ་འདུག་པ་
ལ། ཀུན་རྫོབ་ཚད་གྲུབ་མེད་པ་ཟླ་བའི་དགོངས་པ་ཡིན་ཟེར་བ་ནི། ཧ་ཅང་ཁམ་མ་
ཆེས་སམ། བྱང་སེམས་ས་དྲུག་པ་བ་དེས་ཀུན་རྫོབ་རྒྱ་ཆེ་བའི་ལམ་གྱི་རིམ་པ་དང་།
དོན་དམ་པ་ཟབ་པའི་ལམ་གྱི་རིམ་པ་བསྒོམས་པ་ལ་བརྟེན་ནས་འབྲས་བུ་སངས་རྒྱས་
ཀྱི་སར་བགྲོད་པ་མི་འཐད་པར་ཐལ། ཀུན་རྫོབ་རྒྱ་ཆེ་བའི་ལམ་གྱི་རིམ་པ་གཞི་མ་གྲུབ་
པའི་ཕྱིར། འདོད་མི་ནུས་ཏེ། འཇུག་པ་ལས། ཀུན་རྫོབ་དེ་ཉིད་གཤོག་ཡངས་དཀར་
པོ་རྒྱས་གྱུར་པ། །ངང་པའི་རྒྱལ་པོ་དེ་ནི་སྐྱེ་བོ་ངང་པ་ཡི། །མདུན་དུ་བདར་ནས་དགེ་
- 155 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བའི་རླུང་གི་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་རོལ་མཆོག་ཏུ་འགྲོ །
ཞེས་གསུངས་པའི་ཕྱིར། དེ་ལ་སོགས་པ་མཐའ་ཡས་མོད་རེ་ཞིག་དེ་ཙམ་མོ། །
ཁྱེད་ཀྱིས་རྗེ་ཙོང་ཁ་པ་ཡབ་སྲས་ལ། རྩ་བའི་གྲུབ་མཐའ་འཇོག་ཉེས་པས། །དེ་
ཡི་ཤེས་བྱེད་ལྟར་སྣང་འདི། །བརྒྱ་ཕྲག་བཀོད་པས་འཁྲུལ་པའི་གཏམ། །རྒྱུན་མི་
འཆད་པར་འབྱུང་འདིའོ། །ཞེས་སྐུར་པ་བཏབ་འདུག་པ་འདི་ནི། དོན་ལ་ཁྱེད་རང་ལ་
སྐུར་པ་བཏབ་པ་ཡིན་ཏེ། ཁྱེད་རང་གི་རྩ་བའི་(༢༢བ)གྲུབ་མཐའ་ཀུན་རྫོབ་ཚད་གྲུབ་
མེད་པར་ཁས་བླངས་པ་ལ་བརྟེན་ནས། དགེ་མི་དགེའི་ལས་ལས་འབྲས་བུ་བདེ་སྡུག་
འབྱུང་བ་དང་། སྐྱེ་བ་སྔ་ཕྱི་མེད་ཅེས་པ་དང་། སངས་རྒྱས་འཕགས་པའི་ཐུགས་རྒྱུད་ལ་
སྙིང་རྗེ་ཆེན་པོ་དང༌། ཇི་སྙེད་པ་མཁྱེན་པའི་ཡེ་ཤེས་མེད་པ་སོགས་རྗེས་ཟློས་བྱེད་པ་
ཡང་ཡ་ང་བའི་གྲུབ་མཐའ་ངན་པ་འདི་རྣམས་བྱུང་ཞིང་། དེ་ལ་ཡང་ཤེས་བྱེད་ལྟར་སྣང་
བརྒྱ་ཕྲག་བཀོད་པས་འཁྲུལ་པ་རྒྱུན་མི་འཆད་དུ་བྱུང་འདུག་པའི་ཕྱིར། འོ་ན་དེ་རྣམས་མེད་
པར་ཇི་ལྟར་ཁས་བླངས་ཞེ་ན། ཤེས་བྱ་ཆོས་ཅན། སངས་རྒྱས་འཕགས་པའི་ཐུགས་རྒྱུད་
ལ་ཇི་སྙེད་པ་མཁྱེན་པའི་ཡེ་ཤེས་མེད་པར་ཐལ། སངས་རྒྱས་འཕགས་པའི་ཐུགས་
རྒྱུད་ལ་གནས་དང་གནས་མིན་མཁྱེན་པའི་སྟོབས་དང་
། ལས་ཀྱི་རྣམ་པར་སྨིན་པ་མཁྱེན་
པའི་སྟོབས་དང་། དབང་པོ་མཆོག་དང་མཆོག་མིན་པ་མཁྱེན་པའི་སྟོབས་ལ་སོགས་
པ་སྟོབས་བཅུ་མེད་པའི་ཕྱིར། སངས་རྒྱས་འཕགས་པའི་ཐུགས་རྒྱུད་ལ་ཀུན་རྫོབ་
བདེན་པ་མཁྱེན་པའི་བློ་མེད་པའི་ཕྱིར། གཞན་ཡང་། སངས་རྒྱས་འཕགས་པའི་ཐུགས་
རྒྱུད་ལ་རྗེས་ཐོབ་ཡེ་ཤེས་མེད་པར་ཐལ། དེའི་ཐུགས་རྒྱུད་ལ་ཀུན་རྫོབ་མཁྱེན་པའི་བློ་
མེད་པའི་ཕྱིར། འདོད་ན། རྒྱུད་བླ་མ་ལས། བྱང་ཆུབ་སེམས་དཔའི་ཚུལ་འདི་ནི། །
རྗེས་ཐོབ་དེ་བཞིན་གཤེགས་རྣམས་དང་། །སེམས་ཅན་ཡང་དག་སྒྲོལ་བ་ལ། །འཇིག་
རྟེན་ན་ཡང་མཉམ་པ་ཉིད། །ཅེས་གསུངས་པ་མ་མཐོང་བར་ཟད་དོ། །ཁྱེད་སྐྱེ་བ་སྔ་ཕྱི་
- 156 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མེད་ཟེར་བར་འདུག་པ། དེ་ལྟར་ན་དཔལ་ལྡན་ཟླ་བས། འཇིག་རྟེན་ཕ་རོལ་འགོག་
པར་བྱེད་པའི་དུས་སུ་བདག་ཉིད་ནི། །ཤེས་བྱའི་རང་བཞིན་ཕྱིན་ཅི་ལོག་ཏུ་ལྟ་བར་
རྟོགས་བྱ་སྟེ། །དེ་ཡི་ལྟ་བའི་རྣམ་པའི་རྟེན་མཚུངས་(༢༣ན)ལུས་དང་ལྡན་ཉིད་ཕྱིར། །
གང་ཚེ་འབྱུང་བའི་བདག་ཉིད་ཡོད་ཉིད་ཁས་ལེན་དེ་ཚེ་བཞིན། །ཞེས་གསུངས་པ་
འདིས་ཁྱེད་ཀྱི་ལུས་རྟེན་དེ་ཡང་ལྟ་བ་ངན་པའི་རྟེན་དུ་བཤད་འདུག་གམ་མི་འདུག་ཁྱེད་
རང་ཐུགས་གཟུ་བོར་ཞོག་ལ་གཟིགས། དེ་ལྟར་ན་ཁྱོད་དང་རྒྱང་འཕེན་གཉིས་སྐྱེ་བ་སྔ་
ཕྱི་མེད་པ་ཁས་ལེན་པར་མཚུངས་མོད། ཁྱད་པར་མེད་པ་མ་ཡིན་ཏེ། རྒྱང་འཕེན་གྱིས་
རིགས་པ་ཅུང་ཟད་ཤེས་པས། ཚད་མ་ཐམས་ཅད་དབང་པོའི་མངོན་སུམ་གཅིག་པུར་
ཁས་བླངས་ནས། མངོན་སུམ་གྱིས་མ་མཐོང་ན་མེད་དགོས་པར་འདོད་ཀྱང་། མངོན་
སུམ་ལ་མི་བསྙོན་པས་མངོན་སུམ་གྱིས་གྲུབ་པའི་དོན་ཁས་ལེན་ལ། ཁྱེད་ལ་མངོན་
སུམ་གྱིས་གྲུབ་པའི་དོན་གཟུགས་སྒྲ་དྲི་རོ་རེག་བྱ་ལ་སོགས་པ་མེད་པར་ཁས་ལེན་
པར་འདུག་པས། རྒྱང་འཕེན་ལས་ཀྱང་ཐ་ཆད་དམ་སྙམ་མོ། །ཡང་ཁྱེད་ཀྱིས་ཀུན་རྫོབ་
ཏུ་ཡོད་ན་ཡོད་མི་དགོས་ཏེ། འཇུག་འགྲེལ་ལས་གང་ཞིག་ཀུན་རྫོབ་ཏུ་ཡང་རྫུན་པ་ནི་
ཀུན་རྫོབ་ཀྱི་བདེན་པ་མིན་ནོ། །ཞེས་ཀུན་རྫོབ་ཏུ་བདེན་ན་བདེན་མི་དགོས་པར་
བཤད་པའི་ཕྱིར། ཞེས་སྨྲས་འདུག་པ། ལུང་དོན་དེ་ལྟར་འཆད་པ་ཕྱིན་ཅི་ལོག་ཁོ་ན་
ཡིན་ཏེ། ཁྱེད་ལྟར་ན། ཀུན་རྫོབ་བདེན་པ་ཡིན་ན། ཀུན་རྫོབ་ཏུ་བདེན་པའི་ཁྱབ་པ་
ཁས་ལེན་དགོས་ལ། དེ་ལྟར་ན། བུམ་པ་ཆོས་ཅན། ཀུན་རྫོབ་ཏུ་བདེན་པ་ཡིན་
པར་ཐལ། ཀུན་རྫོབ་བདེན་པ་ཡིན་པའི་ཕྱིར། འདོད་ན། ཀུན་རྫོབ་ཏུ་བུམ་པ་བདེན་
མེད་དུ་སྒྲུབ་པའི་རྟགས་ཡང་དག་གི་རྣམ་གཞག་མི་འཐད་པར་ཐལ། ཀུན་རྫོབ་ཏུ་བུམ་
པ་བདེན་གྲུབ་ཡིན་པའི་ཕྱིར། མ་གྲུབ་ན། ཀུན་རྫོབ་ཏུ་བུམ་པ་བདེན་པའི་གོ་དོན་གང་
ཡིན། གཞན་ཡང་། (༢༣བ)བུམ་པ་ཆོས་ཅན། ཀུན་རྫོབ་བདེན་པ་མ་ཡིན་པར་ཐལ།
- 157 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀུན་རྫོབ་ཏུ་བརྫུན་པ་ཡིན་པའི་ཕྱིར། རྟགས་གྲུབ་སྟེ་ཀུན་རྫོབ་ཏུ་བརྫུན་པ་ཡིན་པ་
ཅིག་གཞི་གྲུབ་པའི་ཕྱིར། འོ་ན་ལུང་དེའི་དོན་གང་ཡིན་སྙམ་ན། འདི་ལ་འཇུག་པའི་
ཊིཀ་ཆེན་ལས། བརྡ་ལ་བྱང་བའི་འཇིག་རྟེན་གྱི་ཀུན་རྫོབ་ཀྱི་ངོར་བྱད་བཞིན་གྱི་
གཟུགས་བརྙན་བྱད་བཞིན་ཡིན་པ་དེ་བརྫུན་པས་དེ་ལ་ལྟོས་པའི་ཀུན་རྫོབ་ཀྱི་བདེན་
པ་མིན་པ་ལ་དགོངས་སོ་ཞེས་གསུངས་པ་ཁྱེད་ཀྱིས་ད་དུང་མ་མཐོང་འདུག་པ། དེས་
ན་ལུང་འདི་ཙམ་ཡང་སྐྱོན་མེད་དུ་འཆད་མཁན་རྗེ་ཙོང་ཁ་པ་མ་གཏོགས་སུ་བྱུང་། །
གཞན་ཡང་། ཁྱེད་དང་ཀུན་རྫོབ་ཚད་གྲུབ་འགོག་མཁན་གྱིས་ཀྱང་། འཇུག་འགྲེལ་
ལས། དེ་ ལྟ་ན་ སྲིད་ པའི་ ཡན་ ལག་ གིས་ཡོངས་སུ་ བསྡུས་ པ་ ཉོན་མོངས་ པ་ཅན་
གྱི་མ་རིག་པའི་དབང་གིས་ཀུན་རྫོབ་ཀྱི་བདེན་པ་རྣམ་པར་བཞག་གོ །དེ་ཡང་ཉན་
ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་མོངས་པ་ཅན་གྱི་མ་རིག་པ་
སྤངས་པ། འདུ་བྱེད་གཟུགས་བརྙན་ལ་སོགས་པའི་ཡོད་པ་ཉིད་དང་འདྲ་བར་གཟིགས་
པ་རྣམས་ལ་ནི་བཅོས་མའི་རང་བཞིན་ཡིན་གྱི་བདེན་པ་ནི་མ་ཡིན་ཏེ། བདེན་པ་མངོན་
པར་རློམ་པ་མེད་པའི་ཕྱིར། བྱིས་པ་རྣམས་ལ་ནི་སླུ་བར་བྱེད་པ་ཡིན་ལ། དེ་ལས་
གཞན་པ་རྣམས་ལ་ནི་སྒྱུ་མ་ལ་སོགས་པ་ལྟར་རྟེན་ཅིང་འབྲེལ་བར་འབྱུང་བ་ཉིད་ཀྱིས་
ཀུན་རྫོབ་ཙམ་དུ་འགྱུར་རོ། །དེ་ལ་ཤེས་བྱའི་སྒྲིབ་པའི་མཚན་ཉིད་ཅན་མ་རིག་པ་ཙམ་
དུ་སྤྱོད་པའི་ཕྱིར། སྣང་བ་དང་བཅས་པའི་སྤྱོད་ཡུལ་ཅན་གྱི་འཕགས་པ་རྣམས་ལ་སྣང་
གི །སྣང་བ་མེད་པའི་སྤྱོད་ཡུལ་མངའ་བ་རྣམས་ལ་ནི་མིན་ནོ། །སངས་རྒྱས་རྣམས་ལ་
ནི་ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་བྱང་(༢༤ན)ཆུབ་པའི་
ཕྱིར། སེམས་དང་སེམས་ལས་བྱུང་བའི་རྒྱུ་བ་གཏན་ལོག་པར་འདོད་པ་ཡིན་ནོ། །ཞེས
པའི་ལུང་ཁུངས་སུ་དྲངས་ནས། ལུང་དེའི་དོན་ལ། ཀུན་རྫོབ་ལ་ཀུན་རྫོབ་བདེན་པ་
དང་། ཀུན་རྫོབ་ཙམ་པོ་གཉིས་སུ་ཕྱེ་ནས། ས་བདུན་པ་མན་ཆད་ཀྱི་རྗེས་ཐོབ་ཀྱི་ངོར་
- 158 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཟུགས་སྒྲ་སོགས་ཀུན་རྫོབ་བདེན་པ་ཡིན་ཀྱང་། ཀུན་རྫོབ་ཙམ་མ་ཡིན། ཉན་རང་
དགྲ་བཅོམ་པ་དང་། དག་ས་ལ་གནས་པའི་བྱང་སེམས་རྣམས་ཀྱི་གཟུགས་སྒྲ་སོགས་
ཀུན་རྫོབ་ཙམ་ཡིན་ཀྱང་ཀུན་རྫོབ་བདེན་པ་མ་ཡིན། སངས་རྒྱས་ཀྱི་ཡེ་ཤེས་ལ་ཀུན་
རྫོབ་ཏུ་སྣང་བ་ཙམ་ཡང་མེད་དེ། སངས་རྒྱས་ཀྱི་ས་ན་སེམས་སེམས་བྱུང་གིས་རྒྱུ་བ་
མེད་པའི་ཕྱིར། ཞེས་དང༌། ཉན་རང་དགྲ་བཅོམ་དང་དག་ས་ལ་གནས་པའི་བྱང་
སེམས་རྣམས་ཀྱི་ངོར་གཟུགས་སྒྲ་སོགས་ཀུན་རྫོབ་བདེན་པ་མིན་ཏེ། དེ་གསུམ་གྱིས་
རྒྱུད་ལ་བདེན་ཞེན་མེད་པའི་ཕྱིར་ཞེས་དང༌། དེ་ལྟར་ན་རེ་ཞིག་སྲིད་པའི་ཡན་ལག་གི་
ཡོངས་སུ་བསྡུས་པ་ཉོན་མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་ཀྱི་བདེན་
པར་རྣམ་པར་བཞག་གོ །ཞེས་པ་འདིས། ཀུན་རྫོབ་བདེན་པ་མེད་པར་བསྟན་པ་ཡིན་
ཏེ། འདིས་བདེན་འཛིན་དེ་ཀུན་རྫོབ་བདེན་པ་འཇོག་བྱེད་ཀྱི་བློར་བཤད་པའི་ཕྱིར།
ཞེས་སོགས་མང་དུ་སྨྲས་འདུག་པ་འདི་ནི་འཇུག་འགྲེལ་ཆུད་གཟོན་པའི་བཤད་པ་ངན་
པ་ཡིན་པས། ཁོ་བོས་རིམ་པ་བཞིན་དུ་དགག་པར་བྱ་སྟེ། དེ་ལ་དང་པོར་ཀུན་རྫོབ་ལ་
གཉིས་སུ་ཕྱེ་བའི་ཀུན་རྫོབ་ཙམ་གྱི་དངོས་པོ་དེ་ཆོས་ཅན། དོན་དམ་བདེན་པ་ཡིན་
པར་ཐལ། གཞི་གྲུབ། ཀུན་རྫོབ་བདེན་པ་མ་ཡིན་པའི་ཕྱིར། ཅི་ཟེར་རྒྱུ་ཡོད།
གཞན་ཡང་། ཀུན་རྫོབ་བདེན་པ་ཡིན་ན་བདེན་པ་ཡིན་དགོས་པར་ཐལ།
ཉན་རང་དགྲ་བཅོམ་དང་(༢༤བ)དག་ས་ལ་གནས་པའི་བྱང་སེམས་ཀྱི་ངོར་གཟུགས་
སྒྲ་སོགས་ཀུན་རྫོབ་བདེན་པ་མ་ཡིན་པའི་སྒྲུབ་བྱེད་དུ། ། དེ་རྣམས་ཀྱི་རྒྱུད་ལ་
བདེན་ཞེན་མེད་པ་འགོད་རིགས་པའི་ཕྱིར། འདོད་ན། བཞད་གད་ཀྱི་གནས་ཡིན་ཏེ།
དེ་ལྟར་ན་ཀུན་རྫོབ་བདེན་པ་ཡིན་ན་གཞི་གྲུབ་དགོས་པར་ཐལ། དེ་ཡིན་ན་བདེན་པ་
ཡིན་དགོས་པའི་ཕྱིར། འཁོར་གསུམ། སེམས་དང་སེམས་ལས་བྱུང་བའི་རྒྱུ་བ་གཏན་
ལོག་པར་འདོད་པ་ཡིན་ནོ། །ཞེས་གསུངས་པ་ཡང་། སངས་རྒྱས་ཀྱི་ས་ན་རྣམ་རྟོག་གི་
- 159 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྒྱུ་བ་མེད་པའི་དོན་ཡིན་ཏེ། ཚིག་གསལ་ལས། རྣམ་པར་རྟོག་པ་ནི་སེམས་ཀྱི་རྒྱུ་བ་
ཡིན་ན་དེ་དང་བྲལ་བའི་ཕྱིར། དེ་ཁོ་ན་ཉིད་དེ་ནི་རྣམ་པར་རྟོག་པ་མེད་པ་ཡིན་ནོ། །
ཞེས་གསུངས་པའི་ཕྱིར། གལ་ཏེ་ཐལ་འགྱུར་བའི་ལུགས་ལ་སེམས་ཡིན་ན་རྣམ་པར་
རྟོག་པ་ཡིན་དགོས་པས། སངས་རྒྱས་ཀྱི་སར་སེམས་སེམས་བྱུང་འགག་པ་དང་རྣམ་
རྟོག་འགགས་པ་དོན་གཅིག་གོ་ཞེ་ན། བསྟོད་ཚོགས་ཀྱི་སེམས་ཀྱི་རྡོ་རྗེ་ལ་བསྟོད་པ་
ལས། རྣམ་པར་རྟོག་པ་སྤངས་པའི་སེམས། །རྣམ་པར་རྟོག་པ་བསྒོམས་བྱས་པའི། །
འཁོར་བ་རྣམ་རྟོག་ཙམ་ཉིད་དོ། །རྣམ་རྟོག་མེད་པ་ཐར་པ་ཡིན། །ཞེས་བཤད་པ་མི་
འཐད་པར་ཐལ། རྣམ་རྟོག་སྤངས་པའི་སེམས་ཁས་ལེན་མི་རིགས་པའི་ཕྱིར་ཏེ། སངས་
རྒྱས་ཀྱི་སར་སེམས་སེམས་བྱུང་མེད་པའི་ཕྱིར། ཀླུ་སྒྲུབ་ལ་རྩི་ན་ལན་འདེབས་རྒྱུ་ཅི་
ཡང་ཡོད་པ་མ་ཡིན་ནོ། ། །
གཞན་ཡང་། སངས་རྒྱས་ས་ན་སེམས་སེམས་བྱུང་མེད་ཟེར་བ། འཕགས་པ་ཡབ་
སྲས་ཀྱི་གཞུང་ལས་དངོས་སུ་བཀག་པ་ཡིན་ཏེ། རིན་ཆེན་འཕྲེང་བ་ལས། དེ་ཕྱིར་དེ་
ལྟར་མཐོང་བ་འགྲོལ། །གང་གིས་མཐོང་བར་འགྱུར་ཞེ་ན། །ཐ་སྙད་དུ་ནི་སེམས་ལ་
བརྗོད། །ཅེས་ཡུལ་ཅན་གྱི་བྱེད་པ་ཅི་འདྲ་བ་ཞིག་(༢༥ན)གིས་དེ་ཁོ་ན་ཉིད་མངོན་སུམ་དུ་
མཐོང་བ་དྲིས་པའི་ལན་དུ། ཐ་སྙད་དུ་སེམས་ཀྱི་དེ་ཁོ་ན་ཉིད་མངོན་སུམ་དུ་མཐོང་
བར་གསུངས་ཤིང་། ཆོས་དབྱིངས་བསྟོད་པ་ལས་ཀྱང་། ཇི་ལྟར་མེ་ཡིས་དག་པའི་
གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་ཡི་ནང་བཅུག་ན། །དྲི་མ་འཚིག་གྱུར་
གོས་མིན་ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་ལས་སྐྱེས་དྲི་མ་
ཅན། །ཡེ་ཤེས་མེ་ཡིས་དྲི་མ་སྲེག །དེ་ཉིད་འོད་གསལ་བ་ཡིན་ནོ། །ཞེས་རྡོ་རྒྱུས་ཀྱི་
གོས་དྲི་མ་ཅན་མེར་བཅུག་པ་ན། མེས་དྲི་མ་འཚིག་ཀྱང་གོས་མི་འཚིག་པ་ལྟར། སེམས་
ཀྱི་དྲི་མ་ཡེ་ཤེས་ཀྱིས་མེས་བསྲེགས་པ་ན། དྲི་མ་བསྲེགས་པ་ཡིན་གྱི་འོད་གསལ་བའི་
- 160 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སེམས་མེད་པར་མི་འགྱུར། ཞེས་སངས་རྒྱས་ཀྱི་ས་ན་སེམས་སེམས་བྱུང་ཡོད་པ་གསལ་
བར་གསུངས་པའི་ཕྱིར། དེས་ན་ཤིང་རྟ་ཆེན་པོ་ཐོགས་མེད་སྐུ་མཆེད་ཀྱིས། སེམས་
ཡིད་རྣམ་པར་ཤེས་པ་གསུམ་དོན་གཅིག་ཏུ་གསུངས་པ་དང༌། འཕགས་པ་གྲོལ་སྡེས་
ཀྱང་། སེམས་བསྐྱེད་པ་ཞེས་བྱ་བ་ལ། སེམས་ནི་རྣམ་པར་ཤེས་པ་སྟེ་རྣམ་པར་རིག་
པའོ། །རྣམ་པར་ཤེས་པ་དེ་ཡང་གང་ཞེ་ན། ཡིད་ཀྱི་རྣམ་པར་ཤེས་པ་སྟེ། དཀར་པོའི་
ཆོས་ཐམས་ཅད་ལ་དམིགས་པ་ནི་དེ་ལ་སྲིད་པའི་ཕྱིར། ཞེས་གསུངས་པ་རྣམས་ལ་ཅི་
ཟེར་རྒྱུ་ཡིན། ཁོ་བོ་ཅག་ནི་ཐལ་རང་དང་གྲུབ་མཐའ་འོག་མ་རྣམས་ལ་ཐུན་མོང་མ་
ཡིན་པའི་ཐ་སྙད་འཇོག་ཚུལ་ཡོད་པ་རྣམས་སོ་སོར་ཁས་ལེན་པ་མ་གཏོགས། གསུང་
རབ་སྤྱིའི་ཐ་སྙད་འཇོག་ཚུལ་རྣམས་ཐུན་མོང་དུ་ཁས་ལེན་པ་ཡིན་ནོ། །
གཞན་ཡང་། སངས་རྒྱས་ཀྱི་སར་སེམས་སེམས་བྱུང་མེད་པར་ཐལ་རང་གཉིས་
ཀས་འདོད་པར་ཐལ། ཐལ་འགྱུར་བས་དེ་ལྟར་འདོད་པ་གང་ཞིག །ཐལ་རང་གཉིས་
ལ་ལྟ་བའི་ཁྱད་པར་མེད་པའི་ཕྱིར། (༢༥བ)རྟགས་གཉིས་ཀ་དངོས། འདོད་ན།
འགྲེལ་པ་དོན་གསལ་ལས། གཞན་དག་ན་རེ། དེ་དག་གི་ལྟར་ན་རྣལ་འབྱོར་པའི་ཀུན་
རྫོབ་ཏུ་ཁྱད་པར་ཅན་སྣང་བ་བསྐྱེད་པ་གཉིས་སུ་མེད་པའི་སེམས་དང་སེམས་ལས་བྱུང་
བའི་གདོན་མི་ཟ་བར་ཁས་བླངས་དགོས་པ་རྣམས་ཇི་ལྟར་བསྡུ། ཞེས་རྒྱལ་སྲས་སེང་
གེ་བཟང་པོས་བཤད་པ་མི་འཐད་པར་ཐལ། འདོད་པའི་ཕྱིར། འདི་ལ་གྲུབ་མཐའ་
ཀུན་ཤེས་པས། དེ་ལྟར་བཤད་པ་རང་རྒྱུད་པའི་ལུགས་ཡིན། ཐལ་འགྱུར་བའི་ལུགས་
ལ་སངས་རྒྱས་ཀྱི་སར་སེམས་སེམས་བྱུང་མེད་པ་ཡིན་ནོ། །ཞེས་སྨྲ་མོད། གོང་དུ་
དྲངས་པའི་རིན་ཆེན་འཕྲེང་བ་དང་། ཆོས་དབྱིངས་བསྟོད་པ་སོགས་མ་གཟིགས་པའི་
སྐྱོན་ནོ། །དེས་ན་ཁྱེད་སངས་རྒྱས་ཀྱི་སར་སེམས་སེམས་བྱུང་མེད་པའི་འདོད་པ་འདི།
མུ་སྟེགས་སྤྱོད་པ་དྲི་མ་ཟད་ན་སེམས་ཀྱང་ཟད་པར་འདོད་པ་ལྟ་བུའི་ལོག་པར་རྟོག་པ་
-161-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ ས ་
བླ་ན་མེད་པ་ཡིན་ནོ། །འདིར་སྨྲས་པ། མཁས་གྲུབ་གཞན་ལ་མུ་སྟེགས་ལུགས་འཛིན་
ཞེས། །ཡ་ང་བག་ཚ་མེད་པར་སྨྲ་བཞིན་དུ། །རང་ཉིད་མུ་སྟེགས་སྤྱོད་པ་བ་ཡི་
ལུགས། །ངོ་ཚ་མེད་པར་འཛིན་པ་ངོ་མཚར་ཆེ། །ཞེས་བརྗོད་པར་བྱའོ། །
འོ་ན་འཇུག་འགྲེལ་གྱི་ལུང་དེ་རྣམས་ཀྱི་དོན་གང་ཡིན་ཞེ་ན། དེ་ཡང་ཁྱེད་རྣམས་
ཀྱི་ལོག་རྟོག་གི་རྩ་བ་མང་པོ་ཞིག །གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་
སོགས་རྩ་འགྲེལ་ལ་འབྲུ་མ་ནོན་པ་ལ་བརྟེན་ནས་བྱུང་འདུག་པས། ཁོ་བོས་དེ་དག་གི་
དོན་བཤད་པར་བྱ་སྟེ། དེ་ཡང་འཇུག་འགྲེལ་ལས། དེ་ལྟར་ན་རེ་ཞིག་སྲིད་པའི་ཡན་
ལག་གིས་ཡོངས་སུ་བསྡུས་པ་ཉོན་མོངས་པ་ཅན་གྱི་མ་རིག་པའི་དབང་གིས་ཀུན་རྫོབ་
ཀྱི་བདེན་པ་འཇོག་བྱེད་ཀྱི་བློ་བདེན་འཛིན་ལ་བྱེད་པར་བསྟན་པ་མ་ཡིན་ཏེ། ལུང་
འདིའི་དོན་ནི། ཀུན་རྫོབ་བདེན་པ་ཞེས་པའི་ཚིག་ཟུར་གྱི་བདེན་པ་(༢༦ན)ཀུན་རྫོབ་
པ་གང་གི་ངོར་འཇོག་པའི་བློ་ཀུན་རྫོབ་པ་དེ་བདེན་འཛིན་ལ་བྱེད་པའི་དོན་ཡིན་པའི་
ཕྱིར། འདི་ནི་རྗེ་ཙོང་ཁ་པའི་ལེགས་བཤད་ཡིན་ནོ། ། །
དེའི་རྗེས་སུ། དེ་ཡང་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་
ཉོན་མོངས་པ་ཅན་གྱི་མ་རིག་པ་སྤངས་པ་ཞེས་སོགས་ཀྱི་དོན་ནི། ས་བདུན་པ་མན་
ཆད་དུ་ཀུན་རྫོབ་ཀྱི་ཆོས་རྣམས་ལ་བདེན་པར་འཛིན་པ་ཡོད་པ་དང་། ཉན་རང་དགྲ་
བཅོམ་པ་དང་དག་ས་ལ་གནས་པའི་བྱང་སེམས་རྣམས་ལ་བདེན་པར་འཛིན་པ་མེད་
ཀྱང་། དེ་རྣམས་ཀྱི་རྗེས་ཐོབ་ཏུ་ཀུན་རྫོབ་ཀྱི་ཆོས་རྣམས་བདེན་པར་སྣང་བ་ཙམ་ཡང་
ཡོད་པ་དང་སངས་རྒྱས་ཀྱི་སར་ཀུན་རྫོབ་ཀྱི་ཆོས་རྣམས་བདེན་པར་སྣང་བ་ཙམ་ཡང་
མེད། ཅེས་པའི་དོན་ཡིན་ནོ། །ལེགས་པར་བཤད་པའོ། །འོ་ན་དེ་ལྟ་ན་བཅོམ་ལྡན་
འདས་དེས་ཀུན་རྫོབ་ཀྱི་བདེན་པ་དང་ཀུན་རྫོབ་ཙམ་གསུངས་པ་ཡིན་ནོ། །ཞེས་པའི་
དོན་གང་ཞེ་ན། འདིའི་དོན་ལ་མཁས་པ་ཁ་ཅིག །དེ་ལྟར་གསུངས་པའི་དོན་ཡོད་དེ།
- 162 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཇིག་རྟེན་བདེན་རྟོག་གི་ཀུན་རྫོབ་དེའི་ངོར་བདེན་པས་ཀུན་རྫོབ་བདེན་པ་དང་།
བདེན་རྟོག་སྤངས་པའི་ངོར་ཀུན་རྫོབ་ཀྱི་སྣང་བ་ཙམ་དུ་ཟད་པས་ཀུན་རྫོབ་ཙམ་ཞེས་
གསུངས་པ་ཡིན་པའི་ཕྱིར། ཞེས་གསུངས། རེ་ཞིག་མི་འཐད་དེ། ཀུན་རྫོབ་བདེན་པ་
ཡིན་ན་འཇིག་རྟེན་བདེན་རྟོག་གི་ངོར་བདེན་པས་ཀུན་རྫོབ་བདེན་པར་བཞག་པའི་
ཀུན་རྫོབ་བདེན་པ་ཡིན་དགོས་པའི་ཕྱིར་ཏེ། གཏི་མུག་རང་བཞིན་སྒྲིབ་ཕྱིར་ཀུན་
རྫོབ་སྟེ། །དེས་གང་བཅོས་མ་བདེན་པར་སྣང་དེ་ནི། །ཀུན་རྫོབ་བདེན་ཞེས་ཐུབ་པ་དེས་
གསུངས་ཏེ། །བཅོས་མར་གྱུར་པའི་དངོས་ནི་ཀུན་རྫོབ་ཏུའོ། །ཞེས་གསུངས་པའི་ཕྱིར།
རང་ལུགས་ལུང་དེའི་དོན་ནི། སྤྱིར་ཀུན་རྫོབ་བདེན་ (༢༦བ)པ་དང་ཀུན་རྫོབ་ཙམ་གྱི་
ཆོས་ལ་ཁྱད་པར་འབྱེད་པ་མ་ཡིན་ཏེ། ཀུན་རྫོབ་ཙམ་གྱི་ཆོས་ཡིན་ན། ཀུན་རྫོབ་
བདེན་པ་ཡིན་དགོས་པའི་ཕྱིར། དེས་ན་བློའི་སྣང་ཚུལ་ལ་ལྟོས་ནས་ཁྱད་པར་འབྱེད་
པ་ཡིན་ཏེ། ས་བདུན་པ་མན་ཆད་ཀྱི་རྗེས་ཐོབ་པ་དང་། ལམ་དུ་མ་ཞུགས་པ་རྣམས་
ཀྱིས་ཀུན་རྫོབ་བདེན་པ་གཟིགས་ཚུལ་ནི། རང་གཞན་གྱི་རྒྱུད་ཀྱི་བདེན་འཛིན་གྱི་ངོར་
བདེན་པའི་ཀུན་རྫོབ་བདེན་པ་ཅིག་གཟིགས་པ་ཡིན་ལ། ཉན་རང་དགྲ་བཅོམ་དང་
དག་སའི་རྗེས་ཐོབ་ལ་གནས་པའི་བྱང་སེམས་རྣམས་ཀྱིས་ནི། གཞན་རྒྱུད་ཀྱི་བདེན་
འཛིན་གྱི་ངོར་བདེན་པའི་ཀུན་རྫོབ་བདེན་པ་ཅིག་གཟིགས་ཀྱང་། རང་རྒྱུད་ཀྱི་བདེན་
འཛིན་གྱི་ངོར་བདེན་པའི་ཀུན་རྫོབ་བདེན་པ་མ་གཟིགས་པར། སྣང་ངོའི་ཀུན་རྫོབ་
ཙམ་གཟིགས་ཞེས་པའི་དོན་ཡིན་པའི་ཕྱིར། །
གཞན་ཡང་། ཀུན་རྫོབ་བདེན་པ་གཞི་མ་གྲུབ་ཟེར་བ་འདི། གྲུབ་མཐའ་སྨྲ་བ་
བཞི་པོ་གང་གིའང་ལུགས་མ་ཡིན་ཏེ། རང་སྡེའི་འོག་མ་དང་ཐལ་འགྱུར་བ་གཉིས་ཀས་
ཀུན་རྫོབ་བདེན་པ་གཞི་མ་གྲུབ་པར་འདོད་པ་ནི་ཆད་ལྟའི་གཙོ་བོར་གཟུང་ནས། དེ་
ལྟར་ཁས་ལེན་མི་རིགས་ཞེས་བཤད་པའི་ཕྱིར། དེ་ཡང་ཐལ་འགྱུར་བས་རང་བཞིན་
- 163 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྱིས་གྲུབ་པའི་ཆོས་ཅུང་ཟད་ཀྱང་མེད་པར་ཁས་བླངས་པ་ལ། རྩ་ཤེར། གལ་ཏེ་འདི་
དག་ཀུན་སྟོང་ན། །འབྱུང་བ་མེད་ཅིང་འཇིག་པ་མེད། །འཕགས་པའི་བདེན་པ་བཞི་པོ་
རྣམས། །ཁྱོད་ལ་མེད་པར་ཐལ་བར་འགྱུར། །ཞེས་པ་ནས། འཇིག་རྟེན་པ་ཡི་ཐ་སྙད་
ནི། །ཀུན་ལ་གནོད་པ་བྱེད་པ་ཡིན། །ཞེས་དངོས་སྨྲ་བའི་རྩོད་པ་བཀོད་ནས། དེ་ལ་
ལན་འདེབས་པ་ན། འབྱུང་འཇིག་དང་འཕགས་པའི་བདེན་པ་བཞི་དང་། དཀོན་ཅོག་
གསུམ་མེད་པར་འདོད་ཅེས་མ་གསུངས་པར། དེ་རྣམས་མེད་པར་འགལ་(༢༧ན)བའི་
ཉེས་པ་དེ་ཁྱོད་ལ་འཇུག་གི །ཁོ་བོ་ཅག་ལ་དེ་རྣམས་མེད་པར་ཁས་ལེན་དགོས་པའི་
ཉེས་པ་མེད་ཅེས་ལན་བཏབ་པའི་ཕྱིར། དེ་སྐད་དུ། ཁྱོད་ནི་རང་གི་སྐྱོན་རྣམས་ནི། །ང་
ལ་ཡོངས་སུ་སྒྱུར་བྱེད་པ། །རྟ་ལ་མངོན་པར་ཞོན་བཞིན་དུ། །རྟ་ཉིད་བརྗེད་པར་གྱུར་
པ་བཞིན། །ཞེས་དང༌། གལ་ཏེ་འདི་ཀུན་མི་སྟོང་ན། །འབྱུང་བ་མེད་ཅིང་འཇིག་པ་
མེད། །འཕགས་པའི་བདེན་པ་བཞི་པོ་རྣམས། །ཁྱོད་ལ་མེད་པར་ཐལ་བར་འགྱུར། །
ཞེས་གསུངས་པའི་ཕྱིར། གཞུང་དེ་རྣམས་ཀྱི་དོན་དྲིལ་ན། འཕགས་པའི་བདེན་པ་བཞི་
མེད་པར་ཐལ། འབྱུང་འཇིག་ལ་སོགས་པའི་ཀུན་རྫོབ་བདེན་པ་མེད་པའི་ཕྱིར། འདོད་
ན། འབྲས་གནས་བཞི་དང་ཞུགས་པ་བཞི་སྟེ་དགེ་འདུན་དཀོན་ཅོག་དང་། དམ་པའི་
ཆོས་དང༌། སངས་རྒྱས་དཀོན་ཅོག་ལ་སོགས་པ་མེད་པར་ཐལ། འཕགས་པའི་བདེན་
པ་བཞི་མེད་པའི་ཕྱིར། འདོད་ན། ཁྱོད་ཀྱིས་སངས་རྒྱས་བྱང་ཆུབ་ལ། །མ་བརྟེན་པར་
ཡང་ཐལ་བར་འགྱུར། །ཁྱོད་ཀྱིས་བྱང་ཆུབ་སངས་རྒྱས་ལ། །མ་བརྟེན་པར་ཡང་ཐལ་
བར་འགྱུར། །ཞེས་དེ་ལྟར་ཁས་ལེན་པ་ལ་མགོན་པོ་ཀླུ་སྒྲུབ་ཀྱིས་ཉེས་པ་དུ་མ་བརྗོད་
ནས་བཀག་པ་མི་འཐད་པར་ཐལ། འདོད་པའི་ཕྱིར། ཁྱད་པར་དུ་རྩ་ཤེ་ལས། གང་ལ་
སྟོང་པ་ཉིད་རུང་བ། །དེ་ལ་ཐམས་ཅད་རུང་བར་འགྱུར། །གང་ལ་སྟོང་ཉིད་མི་རུང་
བ། །དེ་ལ་ཐམས་ཅད་རུང་མི་འགྱུར། །ཞེས་རང་བཞིན་སྟོང་པ་ཉིད་གང་གི་ལུགས་ལ་
- 164 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རུང་བའི་དབུ་མ་པའི་ལུགས་དེ་ལ། འབྱུང་འཇིག་ལ་སོགས་པའི་ཀུན་རྫོབ་ཀྱི་རྣམ་
བཞག་ཐམས་ཅད་ཚད་གྲུབ་ཏུ་འཇོག་ཤེས་པ་ཞིག་འོང་ཞེས་གསུངས་པ་མི་འཐད་པར་
ཐལ། དབུ་མ་པའི་ལུགས་ལ་ཀུན་རྫོབ་བདེན་པ་ཚད་གྲུབ་ཏུ་ཁས་ལེན་མི་རིགས་པའི་
ཕྱིར། (༢༧བ)དེས་ན་སྟོང་པ་ཉིད་ཀྱི་རྣམ་གཞག་སྐྱོན་མེད་པ་ཞིག་བྱུང་ན། ལུགས་དེ་
ལ་ཐ་སྙད་ཀྱི་རྣམ་གཞག་ཐམས་ཅད་འཐད་ལྡན་དུ་ཁས་བླང་དུ་རུང་། ཞེས་གསུངས་
པའི་དོན་དེ་གང་ལ་བྱེད། ཀུན་རྫོབ་བདེན་པར་འཇོག་པ་ལ་བྱེད་དམ། དེ་ཐ་སྙད་དུ་
ཡོད་པར་འཇོག་པ་ལ་བྱེད། དང་པོ་ལྟར་ན། ཁྱེད་རང་ལ་དངོས་འགལ། གཉིས་པ་
ལྟར་ན་མོ་གཤམ་གྱི་བུ་དང་ཀུན་རྫོབ་བདེན་པའི་རྣམ་གཞག་འཇོག་ཚུལ་ལ་ཁྱད་པར་
མེད་པར་ཐལ། དེ་ཐམས་ཅད་ཐ་སྙད་དུ་ཡོད་མཚུངས། དོན་དམ་དུ་མེད་མཚུངས་ཡིན་
པའི་ཕྱིར། འདོད་ན། ཟླ་བས། གཞན་ལ་མོ་གཤམ་བུས་གནོད་ཅི་ཞིག་བསྐྱལ། ཞེས་
གསུངས་པ་མི་འཐད་པར་ཐལ་ལོ། །གལ་ཏེ་མོ་གཤམ་བུ་ཐ་སྙད་དུ་མེད་དོ་ཞེ་ན། འོ་
ན་ཟླ་གཅིག་ཟླ་གཉིས་ཡིན་པ་ཡང་ཐ་སྙད་དུ་མེད་པར་ཐལ་། མོ་གཤམ་བུ་ཐ་སྙད་དུ་
མེད་པའི་ཕྱིར། འདོད་ན། དངོས་འགལ་ཁྱབ་པ་མེད་ན་ཟླ་གཅིག་ཟླ་གཉིས་ཡིན་པ་ཐ་
སྙད་དུ་ཡོད་པར་ཁས་བླངས་ནས། མོ་གཤམ་བུ་ཐ་སྙད་དུ་མེད་པར་ཁས་ལེན་པ་ནི།
ཁྱོད་ལ་མོ་གཤམ་བུས་གནོད་པ་ཅི་ཞིག་བསྐྱལ་ནས་མོ་གཤམ་བུ་ཐ་སྙད་དུ་མེད་པར་
ཁས་ལེན་པ་ཡིན། ལར་ཁྱེད་ཀྱི་རྩོམ་འདི་རྣམས་ནི་ཁས་ལེན་ཐུབ་པ་གཅིག་ཀྱང་མི་
སྣང་སྟེ། ཁྱེད་ཀྱི་དབུ་མ་རྣམ་ངེས་ཟེར་བ་དེར། ཀུན་རྫོབ་བདེན་པ་རང་ལུགས་ལ་
ཡོད་པ་མིན་པའི་རིགས་པ་བཤད་པར་བྱ་སྟེ། མིག་སོགས་ཐ་སྙད་དུ་ཡོད་པར་གསུངས་
མོད། དེར་ཡོད་པས་རང་ལུགས་ལ་ཡོད་པའི་གོ་མི་ཆོད་དོ། །ཐ་སྙད་ཅེས་བྱ་བ་ནི་
མཚན་མར་འཛིན་པའི་རྟོག་པ་དང་། དེས་ཀུན་ནས་སླང་བའི་བརྗོད་པ་ལ་བྱ་བ་ཡིན་
ལ། དེའི་ངོར་ཡོད་པས་ཡོད་པའི་གོ་ཆོད་ན་གང་ཟག་དང་ཆོས་ཀྱི་བདག་ཀྱང་ཡོད་པ་
- 165 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཉིད་དུ་ཧ་ཅང་ཐལ་བ་དང་། ཞེས་གང་ཟག་དང་ཆོས་ཀྱི་བདག་གཉིས་ཐ་སྙད་དུ་ཡོད་
པར་(༢༨ན)བཤད་ནས། དེའི་རྗེས་སུ་འཇིག་རྟེན་གྱི་ཀུན་རྫོབ་བདེན་པ་ཡིན་ན་ཐ་སྙད་
དུ་ཡང་ཡོད་པས་མ་ཁྱབ་སྟེ། གང་ཟག་གི་བདག་བཞིན། ཞེས་བྱ་བ་ནི་རིགས་པ་ལྔ་
པའོ། །ཞེས་གང་ཟག་གི་བདག་ཐ་སྙད་དུ་ཡང་མེད་ཅེས་བཤད་འདུག་པའི་ཕྱིར། ཁས་
བླངས་ནང་འགལ་འདི་ཙམ་ཡང་མི་རིག་པར་རྩོམ་བྱེད་པ་ནི་ཁྲལ་བྱུང་བར་ཟད་དེ།
གཞན་ཡང་། ཁྱེད་ཀྱི་ལྟ་བ་འདི་དབུ་མ་ཆེན་པོའི་ལྟ་བ་ཡིན་པའི་ལུགས་སུ་བྱས་ནས།
རང་ལུགས་ཀྱི་ལྟ་བ་དེ་ཆད་ལྟ་ཁོ་ན་ལ་སྐྱེལ་བ་དེ་ཤིན་ཏུ་ཐ་ཆད་པ་ཡིན་ཏེ། སངས་
རྒྱས་པའི་གྲུབ་མཐའ་སྨྲ་བ་རྣམས་ཀྱི་ནང་ནས་དབུ་མ་ཆེན་པོའི་སྐབས་སུ་ཆད་ལྟ་ཁས་
ལེན་རྒྱུ་ཡིན་ན། མཐའ་བྲལ་གྱི་སྟོང་ཉིད་དེ་གྲུབ་མཐའ་སྨྲ་བ་གང་གི་སྐབས་སུ་ཁས་
ལེན་རྒྱུ་ཡིན། གལ་ཏེ་དབུ་མ་ཆེན་པོའི་སྐབས་སུ་ཆད་ལྟ་ཁས་མ་བླངས་སོ་སྙམ་ན། འོ་
ན་ཉོན་ཅིག །དེར་ཐལ། རིན་ཆེན་འཕྲེང་བ་ལས། མེད་པ་པ་ནི་ངན་འགྲོར་འགྲོ །
ཞེས་པའི་སྐབས་ནས་བསྟན་པའི་མེད་ལྟ་དེ་དབུ་མ་ཆེན་པོའི་སྐབས་སུ་ཁས་ལེན་རིགས་
པའི་ཕྱིར། མ་གྲུབ་ན་དེར་ཐལ། དབུ་མ་ཆེན་པོའི་སྐབས་སུ་ལས་འབྲས་དང་སྐྱེ་བ་སྔ་
ཕྱི་མེད་པར་ཁས་ལེན་རིགས་པའི་ཕྱིར། རྟགས་དངོས་འགལ། ཁྱབ་པ་མེད་དོ་སྙམ་ན།
འོ་ན་རིན་ཆེན་འཕྲེང་བ་ལས། མདོར་ན་མེད་པར་ལྟ་བ་ཉིད། །ལས་དང་འབྲས་བུ་མེད་
ཅེས་པ། །བསོད་ནམས་མ་ཡིན་ངན་སོང་བ། །དེ་ནི་ལོག་པར་ལྟ་ཞེས་བཤད། །ཅེས་
པའི་གཞུང་འདིས་བརྗོད་བྱ་ཅི་བསྟན་འདུག་ཐུགས་བསམ་ཐོངས། ཁྱེད་ཀྱིས་རེས་འགའ་
ཡོད་མིན་མེད་མིན་ཟླ་བའི་དགོངས་པ་ཡིན་ཟེར། རེས་འགའ་ལས་འབྲས་སོགས་ཀུན་
རྫོབ་བདེན་པ་མེད་པ་འདི་ཟླ་བའི་དགོངས་པ་ཡིན་ཟེར་བ་སོགས་ཅི་ཟེར་འདི་ཟེར་མི་
འདུག་པ། དཔལ་ལྡན་ཟླ་(༢༨བ)བའི་ལུགས་ལ་གང་ཁས་ལེན་རྒྱུ་ཡིན་ཏིག་ཏིག་ཅིག་
ལབ་རྒྱུ་ཨེ་ཡོད། གང་ཁས་ལེན་ཀྱང་ཟླ་བའི་ལུགས་ལས་ཕྱི་རོལ་ཏུ་གྱུར་པའོ། །དེའི་
- 166 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རྗེས་སུ་ཡང་ཁྱོད་ཀྱིས། ཕུང་པོར་བདག་ཡོད་ཅེས་པ་འཇིག་ཚོགས་ལ། །ལྟ་བའི་རི་བོ་
ཀུན་གྱི་གཙོ་བོར་གསུང༌། །མིང་ཙམ་མཐུན་པས་དོན་ལ་བདག་ཡིན་ན། །མིང་ཙམ་
མཐུན་རྣམས་དོན་ལ་ཅིས་མི་བདེན། །ཞེས་དགག་པ་བྱེད་པ་ནི་དབུ་མ་འཇུག་པའི་
གཞུང་ལ་མ་སྦྱངས་པའི་འཆལ་གཏམ་ཡིན་ཏེ། འཇུག་པ་ལས། ཕུང་པོར་བདག་ཡོད་
མ་ཡིན་བདག་ལ་ཡང་། །ཞེས་སོགས་ཀྱིས་བསྟན་པའི་འཇིག་ལྟ་དེ་འཇིག་ལྟ་ཀུན་
བརྟགས་ཡིན་ལ། འཇིག་ལྟ་ཀུན་བརྟགས་འཇིག་ཚོགས་ལ་ལྟ་བའི་གཙོ་བོར་མི་འཐད་
པའི་ཕྱིར། ཐར་པ་དོན་གཉེར་རྣམས་ཀྱིས་འཇིག་ལྟ་ལྷན་སྐྱེས་ཀྱི་ཞེན་ཡུལ་འགོག་པའི་
ཡན་ལག་ཏུ། དེ་ཀུན་བརྟགས་ཀྱི་ཞེན་ཡུལ་འགོག་པར་གསུངས་པ་ཙམ་ཡིན་ཕྱིར།
མིང་ཙམ་མཐུན་པས་དོན་ལ་བདག་ཡིན་ན། །མིང་ཙམ་མཐུན་རྣམས་དོན་ལ་ཅིས་མི་
བདེན། །ཞེས་པ་འདི་ལ་འབྲེལ་གཏན་མི་འདུག་པས་ལན་གདབ་མི་དགོས་སོ། །དེའི་
རྗེས་སུ། བྱེད་པོ་དེ་ལ་འཇིག་རྟེན་པ་རྣམས་ཀྱིས། །བདག་ཅེས་ཐ་སྙད་འདོགས་པ་
ཡིན་མོད་ཀྱང་། །དེ་ཉིད་བདག་ཏུ་སྨྲ་དང་བདག་མེད་དུ། །བསྒྲུབ་པ་ཕྱི་ནང་གཞུང་གི་ཁྱད་
པར་ཡིན། །ཞེས་པའི་དགག་པ་འདི་ནི་རང་ལ་ནང་འགལ་བྱུང་བ་ངོ་མ་ཤེས་པའི་
དགག་པར་འདུག་སྟེ། འོ་ན་མང་བཀུར་བ་རྣམས་ཆོས་ཅན། ཕྱི་རོལ་པ་ཡིན་པར་ཐལ།
བདག་ཡོད་པར་ཁས་ལེན་པའི་གང་ཟག་ཡིན་པའི་ཕྱིར། ཁྱབ་པ་ཁས། མ་གྲུབ་ན།
དངོས་འགལ་ཡིན་ཏེ། ཁྱེད་རང་གིས་བརྩམས་པའི་དབུ་མ་རྣམ་ངེས་ཞེས་པ་དེར།
གཉིས་པ་ཆོས་འདི་གྲུབ་མཐའ་སྨྲ་བ་ལ་གཉིས་ཏེ། བདག་ཡོད་(༢༩ན)པར་ཁས་ལེན་
པ་དང་། དེ་མེད་པར་སྨྲ་བའོ། །
དང་པོ་ནི། མང་པོས་བཀུར་བའི་སྡེ་བ་དག་ཡིན་ལ། འདི་ལ་ཡང་གཉིས་ཏེ། ཕུང་
པོ་ཉིད་བདག་ཏུ་འདོད་པ་དང་བདག་ཕུང་དེ་ཉིད་ཀྱང་གཞན་ཉིད་དུ་བརྗོད་དུ་མེད་
པར་འདོད་པའི་ལུགས་སོ། །དང་པོ་ལ་ཡང་ཕུང་པོ་ལྔ་ཆར་བདག་ཏུ་འདོད་པ་དང་རྣམ་
- 167 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པར་ཤེས་པའི་ཕུང་པོ་ཉིད་བདག་ཏུ་འདོད་པའོ། །ཞེས་རང་ལུགས་བཞག་པ་འདི་
བརྗེད་དམ། ཡང་ཁྱེད་ཀྱི་དབུ་མ་རྣམ་ངེས་ཟེར་བ་དེར། དེ་ལ་འདི་སྐད་ཅེས་མང་
བཀུར་བས་ཕུང་པོ་བདག་འཛིན་གྱི་དམིགས་པར་ཁས་བླངས་པ་ལ། ཕུང་པོ་ཆོས་ཅན།
བདག་ཏུ་ཐལ། བདག་ལྟའི་དམིགས་པ་ཡིན་པའི་ཕྱིར། ཞེས་ཐོག་མར་འཕངས་ནས།
དེའི་ཁྱབ་པ་ཚད་མས་གྲུབ་ཅིང་འདོད་ན། གལ་ཏེ་ཕུང་པོ་བདག་ན་དེ་ཕྱིར་དེ། །ཞེས་
སོགས་ཀྱི་གནོད་བྱེད་སྟོན་པ་ཡིན་ནོ། །ཞེས་ཟེར་རོ། །ཞེས་རྗེ་ཙོང་ཁ་པའི་བཞེད་པ་
བསྐྱར་ནས། དེ་ནི་མི་འཐད་དེ། མང་བཀུར་བའི་རྩ་བའི་གྲུབ་མཐའ་ཕུང་པོ་བདག་ཏུ་
ཁས་བླངས་ཟིན་བཞིན་དུ། སླར་ཡང་ཐལ་རོ་དེ་ལྟར་འཕེན་པ་རིགས་པའི་གཞུང་
ལུགས་མིན་པའི་ཕྱིར་ཞེས་སྨྲས་འདུག་པ་ཉོན་ཅིག །འོ་ན་དཔལ་ལྡན་ཟླ་བས་མང་
བཀུར་བ་སོགས་ལ། བདག་ནི་རྫས་སུ་འགྱུར་ཞིང་དེར་ལྟ་བ། །རྫས་ལ་འཇུག་པ་ཕྱིན་
ཅི་ལོག་མི་འགྱུར། །ཞེས་ཐལ་འགྱུར་འཕངས་པ་འདི་ཡང་ཐལ་རོ་ཡིན་པར་ཐལ། མང་
བཀུར་བའི་རྩ་བའི་གྲུབ་མཐའ་ལ་ཕུང་པོ་གང་ཟག་བདག་ཏུ་ཁས་བླངས་པའི་ཕྱིར།
དེར་ཐལ། དེས་ཕུང་པོ་བདག་ཏུ་ཁས་བླངས། བདག་ཡིན་ན་གང་ཟག་གི་བདག་ཡིན་
དགོས་པའི་ཕྱིར། འཁོར་གསུམ། གཞན་ཡང་། མང་བཀུར་བ་དེས་འཇིག་ལྟ་ལོག་
ཤེས་སུ་ཁས་མི་ལེན་པར་ཐལ། མང་བཀུར་བས་ (༢༩བ)འཇིག་ལྟའི་ཞེན་ཡུལ་གང་
ཟག་གི་བདག་ཁས་ལེན་པའི་ཕྱིར། འདོད་ན། དེར་ལྟ་བ། རྫས་ལ་འཇུག་པས་ཕྱིན་
ཅི་ལོག་མི་འགྱུར། །ཞེས་པ་དང་འགལ། གཞན་ཡང་། མང་བཀུར་བས་བདག་མེད་
མངོན་སུམ་དུ་རྟོགས་པའི་རྣལ་འབྱོར་མངོན་སུམ་ཁས་མི་ལེན་པར་ཐལ། མང་བཀུར་
བས་གང་ཟག་གི་བདག་ཁས་ལེན་པའི་ཕྱིར། དེ་ལ་འདོད་ན། ཁྱོད་ཀྱི་རྣལ་འབྱོར་
བདག་མེད་མཐོང་བ་ལ། །དེ་ཚེ་ངེས་པར་དངོས་རྣམས་མེད་པར་འགྱུར། །རྟག་བདག་
སྤོང་ན་དེ་ཚེ་དེ་ཡི་ཕྱིར། །ཁྱོད་ཀྱི་སེམས་སམ་ཕུང་པོ་བདག་མི་འགྱུར། །ཞེས་བཤད་
- 168 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དང་ཇི་ལྟར་མི་འགལ། ལར་ཁྱེད་ཀྱིས་བདག་ཡིན་ན་གང་ཟག་གི་བདག་ཡིན་དགོས་
པ་དང་། མང་བཀུར་བ་སོགས་ཀྱིས་ཕུང་པོ་ལྔ་གང་ཟག་གི་བདག་ཏུ་ཁས་ལེན་པ་དང་། །
ཕྱི་ནང་གི་ཁྱད་པར་བདག་ཁས་ལེན་མི་ལེན་སོགས་ཀྱི་སྒོ་ནས་འཇོག་ཅེས་སོགས་ནང་
འགལ་འབའ་ཞིག་ལབས་ནས། གངས་ཅན་མཁས་པ་རྣམས་ལ་འདི་བསྲིང་ངོ༌། །ཞེས་
ཟེར་བར་འདུག་པས། ཁྱེད་ཁ་འཆལ་འདོད་པ་ལ་ཁ་པོ་བྱེད་པའི་རིགས་སུ་འདུག །དེ་
ལྟར་ན་དཔལ་ལྡན་ཟླ་བས་མང་བཀུར་བ་སོགས་ཕུང་པོ་བདག་ཏུ་འདོད་པའི་རང་སྡེ་
འགོག་པའི་ཚེ། ཁྱོད་ཀྱིས་རྣལ་འབྱོར་བདག་མེད་མཐོང་བ་ཡིས། །གཟུགས་སོགས་དེ་
ཉིད་རྟོགས་པར་མི་འགྱུར་ཞིང་། །ཞེས་གསུངས་པ་ནི་འབྲེལ་མེད་ཁོ་ན་ཡིན་པར་ཐལ།
མང་བཀུར་བ་སོགས་ཕུང་པོ་བདག་ཏུ་འདོད་པའི་རང་སྡེ་རྣམས་ཀྱིས། གང་ཟག་གི་
བདག་མེད་རྟོགས་པའི་རྣལ་འབྱོར་མངོན་སུམ་ཁས་མི་ལེན་པའི་ཕྱིར་ཏེ། དེ་རྣམས་
ཀྱིས་གང་ཟག་གི་བདག་ཁས་ལེན་པའི་ཕྱིར། རྟགས་དངོས། དེས་ན་ཁྱེད་ཀྱིས་ཕྱོགས་
སྔ་ཡེ་མ་གོ་འདུག་པས། ཁོ་བོས་བཤད་པར་བྱ་སྟེ། ངེད་ཀྱི་ལུགས་ལ་སངས་རྒྱས་པའི་
གྲུབ་མཐའ་སྨྲ་བ་བཞི་ཀས་བདག་ཁས་ལེན་ཅིང་། བདག་མེད་(༣༠ན)མངོན་སུམ་དུ་
རྟོགས་པའི་རྣལ་འབྱོར་མངོན་སུམ་ཁས་ལེན་ཀྱང་། བདག་མེད་པར་མངོན་སུམ་དུ་
རྟོགས་པའི་རྣལ་འབྱོར་མངོན་སུམ་ཁས་མི་ལེན་ཏེ། དཔེར་ན་བདེན་མེད་མངོན་སུམ་
དུ་རྟོགས་པའི་རྣལ་འབྱོར་མངོན་སུམ་ཁས་ལེན་ཀྱང་། བདེན་པ་མེད་པར་མངོན་སུམ་
དུ་རྟོགས་པའི་རྣལ་འབྱོར་མངོན་སུམ་ཁས་མི་ལེན་པ་བཞིན་ནོ། །ཁྱེད་བདག་ཚད་མས་
མ་དམིགས་པ་དེ་བདག་མེད་ཀྱི་མཚན་ཉིད་ཡིན་ནམ་མ་ཡིན་འདྲི་བའི་རིགས་སུ་འདུག་
པ། སྣང་མེད་དེ་འདྲའི་ལན་བྱེད་པ་སྐབས་སུ་བབ་མོད། འོན་ཀྱང་ཁྱེད་ཡིད་མི་ཚིམ་ན།
བདག་གཉིས་གང་ཡང་ཚད་མས་མ་དམིགས་པ་དེ་བདག་མེད་ཀྱི་མཚན་ཉིད་ཡིན་ནོ་
ཞེས་སྨྲས་པས་ཆོག་གོ །ཡང་ཁྱེད་ཀྱི་དབུ་མ་རྣམ་ངེས་ཞེས་པ་དེར། རང་ལུགས་འཇོག་
- 169 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་ན། གང་ཟག་གི་བདག་འཛིན་གྱི་དམིགས་པ་ནི་རང་རྒྱུད་ཀྱིས་བསྡུས་པའི་རྣམ་སྨིན་
གྱི་ཕུང་པོའོ་ཞེས་སྨྲས་འདུག་པ་ཉོན་ཅིག །རང་རྒྱུད་ཀྱིས་བསྡུས་པའི་རྣམ་སྨིན་གྱི་ཕུང་
པོ་ཆོས་ཅན། ངར་འཛིན་ལྷན་སྐྱེས་ཀྱི་དམིགས་རྣམ་གཉིས་སུ་ཕྱེ་བའི་རྟེན་དམིགས་
པར་མི་འཐད་པར་ཐལ། མ་སྐྱེས་པའི་ཕྱིར། རྟགས་དངོས། ཁྱབ་པ་མེད་ན། དཔལ་
ལྡན་ཟླ་བས། མོ་གཤམ་བུ་ལྟར་སྐྱེ་བ་དང་བྲལ་ཕྱིར། །དེ་ལྟར་གྱུར་པའི་བདག་ནི་ཡོད་
མིན་ཞིང༌། །འདི་ནི་ངར་འཛིན་རྟེན་དུའང་མི་རིགས་ལ། །ཞེས་མུ་སྟེགས་རང་ལ་
གྲགས་པའི་མ་སྐྱེས་པའི་རྟགས་བཀོད་ནས་འགོག་པ་ཇི་ལྟར་རིགས། གལ་ཏེ་ཕུང་པོ་
ལྔ་འཇིག་ལྟའི་དམིགས་ཡུལ་ཡིན་པར་ཐལ། འཇིག་ཚོགས་ལ་ལྟ་བ་ཞེས་པའི་འཇིག་
ཚོགས་ནི་ཕུང་པོ་ལྔ་ལ་བརྗོད་ལ། དེ་ལ་ལྟ་བ་ལ་འཇིག་ཚོགས་ལ་ལྟ་བ་ཞེས་བཤད་
པའི་ཕྱིར་སྙམ་ན། སྐྱོན་མེད་དེ། འཇིག་ཚོགས་ལ་བརྟེན་ནས་བཏགས་པའི་བདག་ལ་
ལྟ་བ་ལ་འཇིག་ཚོགས་(༣༠བ)ལ་ལྟ་བ་ཞེས་བཤད་པའི་ཕྱིར། ཡང་ཁྱེད་ཀྱིས། གང་
ཟག་བདག་ཏུ་འདོད་ཅིང་གང་ཟག་གི །བདག་མེད་ཅེས་པ་འདི་ཡང་བཞད་གད་
གནས། །དེ་ཕྱིར་བདག་དང་གང་ཟག་རྣམ་གྲངས་སུ། །འདོད་པ་འདི་ཡང་རང་ཚིག་
འགལ་བའི་ཁུར། །ཞེས་པའི་དགག་པ་ཅིག་བྱས་འདུག་པ་འདི་དང་། ཁྱེད་རང་གི་དབུ་
མ་རྣམ་ངེས་ཞེས་པ་དེར། ངར་འཛིན་ལྷན་སྐྱེས་ཆོས་ཅན། ཞེན་ཡུལ་ལ་མ་འཁྲུལ་
བར་ཐལ། ཁྱོད་ཀྱིས་གང་ལ་དམིགས་ནས་བདག་ཏུ་བཟུང་བའི་དམིགས་པ་དེ་ཉིད་
བདག་ཡིན་པའི་ཕྱིར། ཞེས་པའི་ཐལ་འགྱུར་འདི་གནོད་བྱེད་བཟང་པོ་ཞིག་ཡིན་སྙམ་
འདུག་ནའང༌། འདི་འདྲ་བྱིས་པ་འདྲིད་པའི་བགྲོ་གླེང་ཡིན་ཏེ། འོ་ན་ཆོས་ཉིད་ལ་
དམིགས་ནས་བདེན་པར་འཛིན་པའི་བདེན་འཛིན་ཆོས་ཅན། ཁྱོད་ཞེན་ཡུལ་ལ་མ་
འཁྲུལ་པར་ཐལ། ཁྱོད་ཀྱི་དམིགས་པ་གང་ལ་དམིགས་ནས་བདེན་པར་གཟུང་བའི་
དམིགས་པ་ཆོས་ཉིད་དེ་བདེན་པ་ཡིན་པའི་ཕྱིར། འཁོར་གསུམ། དེའི་རྗེས་སུ་ཁྱོད་
- 170 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཀྱིས། གང་ཟག་ཉིད་ལ་བདག་ཏུ་འཛིན་པ་ནི། །ཐོག་མེད་དུས་ནས་འཁྲུངས་པའི་
རྨོངས་ཆེན་ཏེ། །དེ་ཉིད་དབུ་མའི་ལྟ་བ་རང་རྒྱུད་ལ། །བསྐྱེད་པའི་གེགས་ཀྱི་གཙོ་བོར་
མཁས་རྣམས་བཞེད། །ཅེས་ཟེར་བ་ནི་རང་གི་གྲུབ་མཐའ་སུན་འབྱིན་པའི་ཅལ་ཅོལ་
ཡིན་ཏེ། འོ་ན་གང་ཟག་གི་བདག་འཛིན་ལྷན་སྐྱེས་ཀྱི་དམིགས་ཡུལ་ཡིན་ནམ། འཛིན་
སྟངས་ཀྱི་ཡུལ་ཡིན། དང་པོ་ལྟར་ན། དངོས་འགལ། གཉིས་པ་ལྟར་ན། འོ་ན་གང་
ཟག་གོ་སྙམ་པའི་བློ་དེ་གང་ཟག་གི་བདག་འཛིན་ཡིན་པར་ཐལ། གང་ཟག་དེ་གང་
ཟག་གི་བདག་འཛིན་ལྷན་སྐྱེས་ཀྱི་འཛིན་སྟངས་ཀྱི་ཡུལ་ཡིན་པའི་ཕྱིར། འདོད་ན།
གང་ཟག་ལྷ་སྦྱིན་ནོ་སྙམ་པའི་བློ་ཡང་གང་ཟག་གི་བདག་འཛིན་ཡིན་པར་ཐལ། གང་
ཟག་གོ་སྙམ་པའི་བློ་དེ་གང་ཟག་གི་བདག་འཛིན་(༣༡ན)ཡིན་པའི་ཕྱིར། འདོད་ན། སོ་
སོ་སྐྱེ་བོའོ་སྙམ་པའི་བློ་འདི་ཡང་གང་ཟག་གི་བདག་འཛིན་ཡིན་པར་ཐལ། འདོད་པའི་
ཕྱིར། འདོད་ན། སངས་རྒྱས་འཕགས་པའོ་སྙམ་པའི་བློ་དེ་ཡང་གང་ཟག་གི་བདག་
འཛིན་ཡིན་པར་ཐལ། འདོད་པའི་ཕྱིར། འདོད་ན། ཁྱེད་སངས་རྒྱས་བྱང་སེམས་
ཐམས་ཅད་ཡིད་ལ་བྱེད་པ་སྤོངས་ལ། སྐྱབས་འགྲོ་རྣལ་མ་གཅིག་ཀྱང་མེད་པར་འཇིག་
རྟེན་འདིའི་ཟང་ཟིང་ཁོ་ན་དོན་དུ་གཉེར་བ་ལ་བརྩོན་པར་གྱིས་ཤིག ། །
ཡང་ཁྱེད་ཀྱི་རྩོད་ཡིག་ལས། སེམས་ཙམ་གཞུང་དང་དབུ་མའི་གཞུང་འགའ་
ཞིག །རང་གིས་ཕྱིན་ཅི་ལོག་ཏུ་བཀྲལ་བྱས་ནས། །དེ་ལ་ནང་འགལ་ཡོད་ཅེས་སྨྲ་བ་
ལ། །ཅིར་ཡང་མི་སེམས་གཞན་ལ་རང་ཉིད་ཀྱི། །ཁོང་ཁྲོའི་སྤྲིན་ཕུང་ནག་པོ་ཆེར་
གཡོས་ཏེ། །ཚིག་ངན་མི་བཟད་འབྲུག་གི་སྒྲ་ཆེན་གྱིས། །དཔལ་ལྡན་འདུས་པའི་
ཚོགས་རྣམས་ཕྱོགས་བརྒྱར་འབྱེད། །འདི་འདྲ་འདི་ནི་དམ་པའི་གཞུང་མ་ཡིན། །དེ་
ཕྱིར་ཅུང་ཟད་དཔྱད་ལ་དཔྱོད་ལྡན་དག །རྣ་བ་བླགས་ཏེ་ལེགས་པར་ལན་ཐོབ་ཅིག །
ཅེས་དགག་པ་བཟང་པོ་ཞིག་གཏོང་རྒྱུ་ཡོད་ཁ་པོ་བྱས་ནས་ལན་ཐོབ་ཅིག་ཅེས་སྨྲས་
- 171 -



TH
བ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འདུག་པ། ལན་གདབ་དགོས་པ་མི་འདུག །རྒྱ་བོད་ཀྱི་མཁས་པ་གོང་མ་རྣམས་ཀྱིས་
དགག་བཞག་བྱེད་པའི་ཚེ་ཁྱེད་ཀྱི་གྲུབ་མཐའ་འདི་ལུང་ཚད་ལྡན་འདི་དང་འགལ་ཞིང་།
རིགས་པ་འདིས་གནོད་ཅེས་ཀུན་སློང་ངན་པ་དོར་ནས་དགག་བཞག་བྱེད་པ་ཡིན་ལ།
ཁྱེད་ཕྱོགས་ལྷུང་གྱིས་ཀུན་ནས་བླངས་ཏེ། ཙོང་ཁ་པའི་གྲུབ་མཐའ་ལ་སྐུར་པ་ཆེན་པོ་
བཏབ་པས་འདོད་དོན་འགྲུབ་སྙམ་ནས། ངན་སྨྲས་འབའ་ཞིག་གི་རྩོད་པ་འདི་འདྲ་ལན་
འདེབས་པར་མི་སྤྲོ་མོད། འོན་ཀྱང་མི་འདྲ་དྲེགས་པས་ལན་ཅུང་ཟད་གདབ་པར་བྱའི། །
ཁྱེད་རང་རྣམས་རྣ་བ་བླགས་ཏེ་ལུང་དང་རིགས་པ་དྲི་མ་(༣༡བ)མེད་པའི་དགག་བཞག་
འདི་དག་ལ་ལན་གདབ་རྒྱུ་ཡོད་ན་འདེབས་པའི་དུས་ལ་བབ་བོ། །
འདིར་སྨྲས་པ། ལུང་དང་རིགས་པའི་དགག་བཞག་གཏན་མེད་པར། །གངས་
ཅན་ཁྲོད་ཀྱི་བསྟན་འཛིན་མང་པོ་ལ། །ཁོང་ཁྲོའི་སྤྲིན་ཕུང་ནག་པོ་ཆེར་གཡོས་ཏེ། །
ཚིག་ངན་སེར་བ་ཕྱོགས་བརྒྱར་ཕབ་གྱུར་ཀྱང་། །རྡོ་རྗེ་འཛིན་པས་རྗེས་བཟུང་སྐྱེ་བོ་
ཡི། །ཕན་བདེའི་ལོ་ཐོག་འཇོམས་པར་བྱེད་མི་ནུས། །གཞན་ལ་མི་གནོད་རང་ཕྱོགས་
ཁོ་ན་འཇོམས། །རྣམ་དཔྱོད་མི་ལྡན་ལོག་པའི་ལམ་ལ་སྦྱོར། །དེ་ཕྱིར་དེ་འདྲ་དམ་པའི་
ཚུལ་མ་ཡིན། །ཞེས་བརྗོད་པར་བྱའོ། །
ད་ནི་དགག་པའི་དངོས་ལན་གདབ་པར་བྱའི། རྣ་བ་བླགས་ཏེ་ལེགས་པར་ཉོན་
ཅིག །དེ་ལ་ཕྱོགས་སྔ་མ་བརྗོད་པ་ནི། གོང་གི་རྩོད་ཡིག་དེའི་མཇུག་ཏུ། ཀླུ་སྒྲུབ་གཞུང་
གི་རྟགས་ཀྱི་དགག་བྱ་ཡི། །མཐར་ཐུག་རིགས་པས་སྒྲུབ་ཅིང་ལོག་ཕྱོགས་ལ། །རིགས་
པའི་གནོད་བྱེད་འཕེན་ཞིང་དབུ་མ་པར། །ཁས་ལེན་དེ་འདྲ་དངོས་པོར་སྨྲ་བའི་
གཞུང་། །ཡིན་གྱི་ལེགས་ལྡན་ཡེ་ཤེས་སྙིང་པོ་སོགས། །ཡིན་ལུགས་སྟོན་པར་རྒྱལ་
བས་ལུང་བསྟན་པ། །ཚུལ་བཞིན་བརྙེས་པའི་མཁས་རྣམས་ག་ལ་ཡིན། །ཆོས་རྣམས་
ངོ་བོ་ཉིད་ཀྱིས་ལེགས་གྲུབ་ཅིང་། །རང་བཞིན་གྱིས་གྲུབ་རང་གི་མཚན་ཉིད་ཀྱིས། །
- 172 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
རབ་ཏུ་གྲུབ་པའི་གཞུང་ཆེན་ལེགས་བཙུགས་ནས། །མཐའ་དག་བདེན་པར་མེད་ཅེས་
འདོད་པ་ཡི། །དབུ་མའི་གཞུང་ལུགས་འདི་དང་འདི་དག་གིས། །ཆོས་ལྟར་བཅོས་ནས་
ཆོས་མིན་སྟོན་ནོ་ཞེས། །ཡང་ཡང་སྒྲོག་པའི་གླེགས་བམ་མང་མཐོང་ཚེ། །དཔྱོད་མེད་
དོན་གཉེར་མང་པོས་འཕགས་རྣམས་ལ། །སྐུར་པ་བཏབ་ཅིང་ཚད་ལྡན་མཁས་པའི་
གཞུང་། །རྩ་བཞིན་དོར་ནས་རང་བཟོའི་གཞུང་ཆེན་(༣༢ན)ལ། །ཉིན་མཚན་ཀུན་ཏུ་
འབད་པས་རབ་བསྒྲིམས་ཀྱང་། །ལུས་དང་ལོངས་སྤྱོད་གྲོན་དུ་གྱུར་པར་ཟད། །ཅེས་
སྐུར་འདེབས་དང་བཅས་པའི་དགག་པ་བྱས་སོ། །ཁྱེད་ཀྱི་དགག་པ་འདི་རྣམས་ཞིབ་ཏུ་
མ་བརྟགས་པའི་ཧམ་པའི་དགག་པ་འབའ་ཞིག་ཡིན་ཏེ། སེམས་ཙམ་པ་རྣམས་ཀྱིས་ཀླུ་
སྒྲུབ་ཀྱི་གཞུང་འགོག་ཅིང་རིགས་པའི་གནོད་བྱེད་འཕེན་པ་མ་ཡིན་པའི་ཕྱིར་ཏེ། བཞི་
བརྒྱ་པའི་འགྲེལ་པར་གནས་བརྟན་ཆོས་སྐྱོང་གིས་རྩ་ཤེ་དང་བཞི་བརྒྱ་པའི་དགོངས་
པ་སེམས་ཙམ་དུ་བཀྲལ་ཞིང་། དངོས་སྨྲ་བའི་མཁས་པ་རྣམས་ཀྱི་གཞུང་གང་དུ་ཡང་
ཀླུ་སྒྲུབ་དངོས་སུ་བཀག་པ་གཅིག་ཀྱང་མེད་པའི་ཕྱིར། ཡང་དེའི་རྗེས་སུ་ཁྱེད་ཀྱིས་
ལེགས་ལྡན་འབྱེད་དང་ཡེ་ཤེས་སྙིང་པོ་སོགས་ཡིན་ལུགས་ཀྱི་དོན་སྟོན་པར་རྒྱལ་བས་
ལུང་བསྟན་པས། དེ་རྣམས་ཀྱིས་རང་གི་མཚན་ཉིད་ཀྱིས་གྲུབ་པའི་ཆོས་ཁས་མི་ལེན་
ནོ། །ཞེས་ཟེར་བ་ནི་རྒྱུས་མེད་ཀྱི་ཧམ་པ་བླུན་པོ་མགོ་སྐོར་བའི་རྫུན་ཆེན་པོ་ཡིན་ཏེ།
ལེགས་ལྡན་འབྱེད་དང་ཡེ་ཤེས་སྙིང་པོ་སོགས་མཁས་གྲུབ་ཆེན་པོ་ཡིན་མོད་ཀྱི། དེ་
རྣམས་ཀྱི་གནས་ལུགས་ཀྱི་དོན་མཐར་ཐུག་པ་སྟོན་པར་རྒྱལ་བས་མདོ་རྒྱུད་གང་ནས་
ལུང་བསྟན། ཞེས་དྲིས་ན་ཅི་ཡང་མི་སྨྲ་བའི་བརྟུལ་ཞུགས་འཛིན་དགོས་པར་འགྱུར་
རོ། །ཡང་ཁྱེད་ཀྱིས་རྗེ་ཙོང་ཁ་པའི་གསུང་རབ་ལ་ཐོས་བསམ་བྱེད་པ་རྣམས་རང་བཟོའི་
གཞུང་ལ་ཐོས་བསམ་བྱེད་པ་ཡིན་པས་ལུས་དང་ལོངས་སྤྱོད་གྲོན་དུ་འགྱུར། ཞེས་པའི་
སྐུར་བ་བཏབ་ནས། དེས་ན་དབུ་མ་ཐལ་རང་གཉིས་ལ་ལྟ་བ་མཐོ་དམའི་ཁྱད་པར་ཡོད་
- 173 -



CHC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་དང་། རང་རྒྱུད་པས་ཀླུ་སྒྲུབ་ཀྱི་གཞུང་གི་ཕྱོགས་སྔ་མཐར་ཐུག་པ་རང་གི་མཚན་
ཉིད་ཀྱིས་གྲུབ་པ་ཁས་བླངས་སོ། །ཞེས་སྨྲ་བ་འདི། རང་བཟོའི་གྲུབ་(༣༢བ)མཐའ་
ཡིན་ནོ་ཞེས་ཟེར་བ་བྱས་འདུག་པ། རང་བཟོའི་གྲུབ་མཐའ་ཡིན་མིན་བལྟ་བ་ཡིན་
པས། ཁྱེད་རྣམས་གཞན་དུ་མ་བྱོལ་བར་རིགས་པ་དང་ལུང་འདི་རྣམས་ལ་ལན་ལེགས་
པར་ཐོབ་ཅིག །དབུ་མ་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་བླངས་པར་
ཐལ། མདོ་སྡེ་པས་དོན་དམ་པར་ཡོད་པ་དེ་རང་གི་མཚན་ཉིད་ཀྱིས་གྲུབ་པ་ཁོ་ན་ལ་
འཇོག་པ་གང་ཞིག །མདོ་སྡེ་པས་བདེན་གྲུབ་ཏུ་ཁས་བླངས་པ་དེ་དབུ་མ་རང་རྒྱུད་པས་
ཀུན་རྫོབ་ཏུ་ཁས་བླངས་པའི་ཕྱིར། རྟགས་དང་པོ་ནི་ཁྱེད་རང་གིས་ཀྱང་ཁས་བླངས་
པས་རང་གཞན་ཐམས་ཅད་མཐུན། རྟགས་གཉིས་པ་མ་གྲུབ་ན། དེར་ཐལ། འཇུག་
འགྲེལ་ལས་དབུ་མ་རང་རྒྱུད་པ་འགོག་པའི་ཚེ། དེ་ཕྱིར་ཁ་ཅིག་གིས་མདོ་སྡེ་པ་རྣམས་
ཀྱི་ལུགས་གང་ཞིག་དོན་དམ་པར་སྨྲས་པ་དེ་ཉིད་དབུ་མ་པ་རྣམས་ཀྱིས་ཀུན་རྫོབ་ཏུ་འདོད་
དོ། །ཞེས་སྨྲས་པ་གང་ཡིན་པ་དེ་ནི། དབུ་མའི་བསྟན་བཅོས་ཀྱི་དོན་གྱི་ དེ་ཁོ་ན་ཉིད་
མངོན་པར་མི་ཤེས་པ་ཁོ་ནས་སྨྲས་པ་ཡིན་ནོ། །ཞེས་ཤེས་པར་བྱའོ། །ཡང་གང་བྱེ་
བྲག་ཏུ་སྨྲ་བ་རྣམས་ཀྱིས་གང་དོན་དམ་པར་སྨྲས་པ་དེ་ནི་དབུ་མ་པ་རྣམས་ཀྱི་ཀུན་
རྫོབ་ཡིན་ནོ་སྙམ་དུ་སེམས་པ་དེ་དག་གིས་ཀྱང་བསྟན་བཅོས་ཀྱི་དོན་གྱི་དེ་ཁོ་ན་ཉིད་
ཡོངས་སུ་མི་ཤེས་པ་ཁོ་ན་སྟེ། འདི་ལྟར་འཇིག་རྟེན་ལས་འདས་པའི་ཆོས་ནི་འཇིག་
རྟེན་པའི་ཆོས་དང་མཚུངས་པར་མི་རིགས་ཏེ། ལུགས་འདི་ནི་ཐུན་མོང་མིན་པའོ་ཞེས་
མཁས་པ་རྣམས་ཀྱིས་ངེས་པར་བྱའོ། །ཞེས་གསུངས་པའི་ཕྱིར། འདི་ལ་ཞིབ་ཆ་ཅིག་
དགོས་པ་འོག་ཏུ་འཆད། ལུང་འདི་ལ་ཁྱེད་རྣམས་ཀྱིས་རྟོག་པ་ཡེ་མ་བཅུག་འདུག་པ།
ད་འདི་ལ་འབྲུ་སྣོན་བྱེད་རྒྱུ་ཨེ་ཡོད། རང་བཟོ་ཡིན་མིན་ད་ལྟ་བ་ཡིན། །
འདིར་སྨྲས་པ། སངས་རྒྱས་གཉིས་པའི་རིགས་པ་ལ། །(༣༣ན)བསྐལ་པར་
- 174 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བསམས་ཀྱང་ལན་མི་ཐེབས། །བདེན་ལན་སྦྱིན་ན་ངོ་ཡང་ཚ། །ཁ་རོག་འདུག་ན་
འཕམ་པ་ཡིན། །ལོག་པའི་འབྲུ་སྣོན་བྱས་གྱུར་ན། །སླར་ཡང་ངོ་ཚའི་གནས་སུ་ལྟུང་། །
དེས་ན་གང་བྱུང་རྩོམ་པ་ལ། །རྒྱ་གར་མཁས་པའི་ཡུལ་དུ་ནི། །ཕྱི་ནང་པཎྜི་ཏ་ཀུན་
གྱིས། །དེ་མ་ཐག་ཏུ་ཚར་གཅོད་བྱེད། །བོད་འདིར་གང་བྱུང་རྩོམ་པ་བྱེད། །ཆགས་སྡང་
དྲག་པོས་གཞན་ལ་སྨོད། །གལ་ཏེ་རིགས་པས་མ་ཐུབ་ན། །ལུང་བསྟན་ངན་པ་རྩོམ་པ་
དང་། །སྡུག་འདྲེའི་སྤྲུལ་པ་ཡིན་ཞེས་སྨྲ། །དེ་འདྲས་གཞན་ལ་གནོད་མི་ནུས། །རང་
ཉིད་འདི་ཕྱིར་འཕམ་འགྱུར་པས། །དེ་ཕྱིར་བག་ཡོད་མཛད་དུ་གསོལ། །ཞེས་སྨྲས་
སོ། །
གཞན་ཡང་། ཁྱེད་རྣམས་གསོན་ཅིག །གང་ཕྱིར་དངོས་པོ་འདི་དག་རྣམ་དཔྱད་
ན། །ཞེས་སོགས་ཀྱི་ཕྱོགས་སྔ་མ་བརྗོད་པ་ན། འཇུག་འགྲེལ་ལས། དོན་དམ་པར་སྐྱེ་
བ་མེད་པས་བདག་དང་གཞན་ལ་སྐྱེ་བ་དགག་ལ་རག་མོད། གཟུགས་དང་ཚོར་བ་ལ་
སོགས་པ་གང་དག་མངོན་སུམ་དང་རྗེས་སུ་དཔག་པ་དག་གིས་དམིགས་པ་དེ་དག་གི་
རང་བཞིན་ནི་གདོན་མི་ཟ་བར་གཞན་ལས་སྐྱེ་བར་འགྱུར་རོ། །ཅི་སྟེ་དེ་ལྟར་མི་འདོད་
ན། བདེན་པ་གཉིས་སུ་ཇི་ལྟར་བརྗོད་དེ། བདེན་པ་གཅིག་ཁོ་ནར་འགྱུར་རོ། །དེ་ཕྱིར་
གཞན་ལས་སྐྱེ་བ་ཡོད་པ་ཉིད་དོ། །ཞེས་དོན་དམ་པར་སྐྱེ་བ་མེད་པར་འདོད་ཅིང་།
རང་བཞིན་གྱིས་སྐྱེ་བ་དང་གཞན་སྐྱེ་བ་དང་གཞན་སྐྱེ་ཡོད་པར་འདོད་པའི་རྒོལ་བ་
ཅིག་གཞུང་འདིའི་ཕྱོགས་སྔ་སྨྲ་བ་པོར་བཤད་འདུག་པ། དེ་འདྲའི་རྒོལ་བ་དེ་ཕྱི་རོལ་
པ་ཡིན་ནམ། རང་སྡེ་དངོས་སྨྲ་བ་ཡིན་ནམ། དབུ་མ་རང་རྒྱུད་པ་ཡིན་ནམ། སུ་ཡིན་
སྨྲོས་ཤིག །གལ་ཏེ་དབུ་མ་རང་རྒྱུད་པ་ཡིན་ནོ། །ཞེ་ན། རང་རྒྱུད་(༣ ༣བ)པས་རང་གི་
མཚན་ཉིད་ཀྱིས་གྲུབ་པའི་ཆོས་མེད་པར་ཁས་བླངས་པ་དང་དངོས་སུ་འགལ་ལོ། །
གལ་ཏེ་དངོས་སྨྲ་བ་ཡིན་ནོ་ཞེ་ན། འདིའི་ཕྱོགས་སྔ་སྨྲ་བ་པོ་དེ་ཆོས་ཅན། ཁྱོད་ཀྱིས་
- 175 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དོན་དམ་པར་སྐྱེ་བ་ཁས་ལེན་པར་ཐལ། ཁྱོད་དངོས་སྨྲ་བ་ཡིན་པའི་ཕྱིར། གལ་ཏེ་
འདིའི་ཕྱོགས་སྔ་སྨྲ་བ་པོ་དེ་ཕྱི་རོལ་པ་ཡིན་ནོ་ཞེས་ཟེར་ན། དེ་ཡང་མི་འཐད་དེ། ཕྱི་
རོལ་པ་ཡིན་ན་དོན་དམ་པར་སྐྱེ་བ་ཁས་ལེན་པས་ཁྱབ་པའི་ཕྱིར། དེས་ན་འགྲེལ་པ་དེ་
ལ་འབྲུ་ཅི་སྣོན་བློ་གཟུ་བོར་ཞོག་ལ་ལན་གདབ་རྒྱུ་འདུག་མི་འདུག་ཐུགས་རྟོག་ཆུག །
འདི་ཡང་རྗེ་བཙུན་འཇམ་པའི་དབྱངས་ཀྱི་སྲས་ཀྱི་ཐུ་བོ་ཤར་ཙོང་ཁ་པའི་འཕྲིན་བསྐྱལ་
བ་ཡིན་ནོ། །
གཞན་ཡང་། ཁྱེད་རྣམས་གསོན་ཅིག །མདོ་སྡེ་དགོངས་འགྲེལ་ལས། ངོ་བོ་ཉིད་
མེད་པ་གསུམ་གྱི་ངོ་བོ་ངོས་འཛིན་པ་ན། ཆོས་རྣམས་ཀྱི་མཚན་ཉིད་ཀྱི་མཚན་ཉིད་ངོ་
བོ་ཉིད་མེད་པ་གང་ཞེ་ན། ཆོས་རྣམས་ཀྱི་ཀུན་བརྟགས་པའི་མཚན་ཉིད་གང་ཡིན་པའོ། །
དེ་ཅིའི་ཕྱིར་ཞེ་ན། འདི་ལྟར་དེ་ནི་མིང་དང་བརྡས་རྣམ་པར་བཞག་པའི་མཚན་ཉིད་
ཡིན་གྱི། རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས། དེའི་ཕྱིར་དེ་ནི་
མཚན་ཉིད་ངོ་བོ་ཉིད་མེད་པ་ཞེས་བྱའོ། །ཞེས་པའི་མདོ་འདིའི་དོན། སེམས་ཙམ་པས་
ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་ཀུན་བརྟགས་མཚན་ཉིད་ངོ་བོ་ཉིད་
མེད་པའི་དོན་དུ་བཤད་པ་དེ་ལ་སློབ་དཔོན་ལེགས་ལྡན་འབྱེད་ཀྱིས་དགག་པ་བྱེད་མི་
རིགས་པར་ཐལ། ལེགས་ལྡན་རང་ལུགས་ལ་ཡང་ཀུན་བརྟགས་རང་གི་མཚན་ཉིད་
ཀྱིས་མ་གྲུབ་པ་མདོ་དེ་ལས་ཀུན་བརྟགས་མཚན་ཉིད་ངོ་བོ་ཉིད་མེད་པར་གསུངས་
པའི་དོན་དུ་འཆད་རིགས་པའི་ཕྱིར། མ་གྲུབ་ན་སོང་། དེར་ཐལ། ལེགས་ལྡན་རང་
ལུགས་ལ་ཀུན་བརྟགས་དོན་དམ་པར་མེད་པ། མདོ་དེ་ལས་(༣༤ན)ཀུན་བརྟགས་
མཚན་ཉིད་ངོ་བོ་ཉིད་མེད་པར་གསུངས་པའི་དོན་དུ་འདོད་པ་གང་ཞིག །རང་གི་མཚན་
ཉིད་ཀྱིས་མེད་པ་དང་བདེན་པར་མེད་པ་གཉིས་དོན་གཅིག་ཏུ་སློབ་དཔོན་ལེགས་ལྡན་
འབྱེད་ཀྱིས་ཁས་ལེན་པའི་ཕྱིར། རྟགས་ཕྱི་མ་དངོས་འགལ། རྟགས་དང་པོ་ནི། ཤེས་
- 176 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རབ་སྒྲོན་མེ་ལས། ངོ་བོ་དང་ཁྱད་པར་དུ་བཏགས་པའི་ཀུན་བརྟགས་མཚན་ཉིད་ངོ་བོ་
ཉིད་མེད་པར་འདོད་པས་ནི་དབུ་མའི་རིགས་པ་འདོད་པར་བྱའོ། །ཞེས་པས་གསལ་
བར་བསྟན་པའི་ཕྱིར། གལ་ཏེ་ལེགས་ལྡན་འབྱེད་ཀྱིས་སེམས་ཙམ་པས་མདོ་དོན་
འཆད་ཚུལ་དེ་མི་འགོག་གོ་ཞེ་ན། དེ་ཡང་མི་འཐད་དེ། སེམས་ཙམ་པས་དགོངས་
འགྲེལ་གྱི་དོན་དེ་ལྟར་ཁས་ལེན་པ་ལ། སློབ་དཔོན་ལེགས་ལྡན་འབྱེད་ན་རེ། ཀུན་
བརྟགས་རང་གི་མཚན་ཉིད་ཀྱིས་མ་གྲུབ་པ་མདོ་དེའི་དགོངས་པ་ཡིན་ན་ཀུན་བརྟགས་
འདོགས་བྱེད་ཀྱི་སྒྲ་རྟོག་རང་གི་མཚན་ཉིད་ཀྱིས་མ་གྲུབ་པ་ཡིན་ནམ། བཏགས་དོན་
ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་གང་ཡིན། དང་པོ་ལྟར་ན། གཞན་
དབང་ལ་སྐུར་འདེབས་སུ་འགྱུར། གཉིས་པ་ལྟར་ན། ཀུན་བརྟགས་རང་གི་མཚན་ཉིད་
ཀྱིས་མེད་པ་མིན་ཏེ། ཆོས་བདག་གི་ཀུན་བརྟགས་རང་གི་མཚན་ཉིད་ཀྱིས་མེད་ཀྱང་།
ཐ་སྙད་པའི་ཚད་མའི་ཡུལ་དུ་གྱུར་པའི་ཀུན་བརྟགས་ཡོད་པའི་ཕྱིར། དཔེར་ན་ཐག་པ་
ལ་སྦྲུལ་ལོ་སྙམ་པའི་བློའི་ཞེན་ཡུལ་མེད་ཀྱང་། སྦྲུལ་ལ་སྦྲུལ་ལོ་སྙམ་དུ་འཛིན་པའི་
བློའི་ཞེན་ཡུལ་ཐ་སྙད་དུ་ཡོད་པའི་ཕྱིར། ཞེས། ལེགས་ལྡན་འབྱེད་ཀྱིས་སེམས་ཙམ་པ་
འགོག་པར་བྱེད་དོ། །དེ་ལྟར་ཡང་ཤེས་རབ་སྒྲོན་མེ་ལས། གལ་ཏེ་གཟུགས་ཞེས་བྱ་
བར་ཡིད་ལ་བརྗོད་པ་དང་། ཚིག་ཏུ་(༣༤བ)བརྗོད་པ་ཀུན་བརྟགས་པའི་ངོ་བོ་ཉིད་
གང་ཡིན་པ་དེ་མེད་དོ་ཞེ་ན་ནི། དངོས་པོ་ལ་སྐུར་པ་འདེབས་པ་ཡིན་ཏེ། ཡིད་ལ་
བརྗོད་པ་དང་ཚིག་ཏུ་བརྗོད་པ་ལ་སྐུར་བ་འདེབས་པའི་ཕྱིར། ཞེས་དང་། ཀུན་བརྟགས་
པ་མེད་པ་མ་ཡིན་ཏེ། དེ་ལ་རྣམ་པ་འདྲ་བས་བློ་གྲོས་འཁྲུལ་པས་ཀུན་བརྟགས་པའི་
དོན་མེད་ཀྱང་ཐ་སྙད་དུ་སྦྲུལ་འཁྱིལ་བ་ལ་དེ་མེད་པ་མ་ཡིན་པའི་ཕྱིར། ཞེས་བཤད་པ་
འདི་རྣམས་ལ་གཟིགས་ལ་དབུ་མ་རང་རྒྱུད་པས་རང་གི་མཚན་ཉིད་ཀྱིས་གྲུབ་པའི་
ཆོས་ཁས་བླངས་སོ་ཞེས་རྗེ་ཙོང་ཁ་པས་གསུངས་པ་འདི་ལ་མི་བཟོད་པར་མ་མཛད་
- 177 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཅིག །གོང་དུ་དྲངས་པའི། དེ་ཕྱིར་ཁ་ཅིག་མདོ་སྡེ་པ་རྣམས་ཀྱི་ལུགས་གང་ཞིག་དོན་
དམ་པར་སྨྲས་པ་དེ་དབུ་མ་རྣམས་ཀྱིས་ཀུན་རྫོབ་ཏུ་འདོད་དོ། །ཞེས་སྨྲས་པ་དེ་ནི་དབུ་
མའི་བསྟན་བཅོས་ཀྱི་དོན་གྱི་དེ་ཁོ་ན་ཉིད་ཡོངས་སུ་མི་ཤེས་པ་ཁོ་ནས་སྨྲས་པ་ཡིན་
ནོ། །ཞེས་པའི་དགག་ཡུལ་གྱི་དབུ་མ་དེ་དབུ་མ་རང་རྒྱུད་པ་མིན་གྱི། དེ་དངོས་སྨྲ་བ་
ཡིན་ནོ་ཞེ་ན། འདི་འདྲ་བའི་དོགས་པ་རྣམ་དཔྱོད་ཅན་ལ་མི་འབྱུང་མོད། ལོག་རྟོག་
ཅན་ལ་འབྱུང་སྲིད་པས་བཤད་པར་བྱ་སྟེ། མདོ་སྡེ་པ་རྣམས་ཀྱིས་དོན་དམ་པར་སྨྲས་པ་
དེ་ཉིད་དབུ་མ་པ་རྣམས་ཀྱིས་ཀུན་རྫོབ་ཏུ་འདོད་ཅེས་སྨྲ་བ་པོ་འདི་དབུ་མ་རང་རྒྱུད་པ་
ལ་འཆད་རིགས་ཏེ། དབུ་མ་རང་རྒྱུད་པའི་གཞུང་རྩོད་མེད་ལས་དེ་ལྟར་བཤད་ཅིང་།
མདོ་སེམས་སོགས་ལ་དོགས་པའི་གནས་མེད་པའི་ཕྱིར། རྟགས་དང་པོ་གྲུབ་སྟེ།
བདེན་གཉིས་རང་འགྲེལ་ལས། གཞན་གྱིས་དོན་དམ་བྱས་གང་ཡིན། །དེ་ནི་གཞན་གྱི་
ཀུན་རྫོབ་སྟེ། །གཞན་གྱིས་མར་འདོད་གང་ཡིན་པ། །དེ་ནི་གཞན་གྱིས་ཆུང་མར་
འདོད། །ཅེས་པའི་ལུང་དྲངས་ནས་བཤད་པའི་ཕྱིར། དེ་ལེགས་པར་དགོངས་བྱུང་
ལགས་སམ། (༣༥ན)དབུ་མ་རང་རྒྱུད་པས་རང་གི་མཚན་ཉིད་ཀྱིས་གྲུབ་པའི་ཆོས་
ཁས་བླངས་པ་ལ་སྒྲུབ་བྱེད་དཔག་ཏུ་མེད་པ་ཡོད་མོད་ཀྱི་མང་དོགས་ནས་རྒྱས་པར་མ་
བྲིས། །
དེས་ན་ཐལ་འགྱུར་བས་འཕགས་པའི་དགོངས་པ་ཟབ་པའི་སྒོ་ནས་འགྲེལ་ཚུལ་
ལ་ཐུན་མོང་མ་ཡིན་པའི་འགྲེལ་ཚུལ་ཁྱད་པར་ཅན་ཡོད་དེ། འཇུག་འགྲེལ་གོང་དུ་
དྲངས་པ་དེའི་མཇུག་ཏུ། ལུགས་འདི་ནི་ཐུན་མོང་མ་ཡིན་པའོ་ཞེས་མཁས་པ་རྣམས་
ཀྱིས་ངེས་པར་བྱའོ། །ཞེས་དབུ་མ་རང་རྒྱུད་པ་བཀག་པའི་རྗེས་དེ་མ་ཐག་ཏུ་གསུངས་
པའི་ཕྱིར། དེས་ན་དཔལ་ལྡན་ཟླ་བ་གྲགས་པས། ཀླུ་སྒྲུབ་ཀྱི་དགོངས་པ་རང་རྒྱུད་པ་
དང་ཐུན་མོང་མ་ཡིན་པའི་འགྲེལ་ཚུལ་ཟབ་མོ་ཡོད་པར་བཤད་འདུག་པ་དེ་གང་ཡིན།
- 178 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གསུང་ཞིག །ཐལ་རང་གཉིས་ལ་ལྟ་བ་མཐོ་དམའི་ཁྱད་པར་མེད་པར་འདོད་པ་ནི། རྗེ་
མེ་ཏྲི་བས་ཀྱང་ལེགས་པར་བཀག་སྟེ། ལན་གདབ་རྒྱུ་ཡོད་ན་འོག་ཏུ་འཆད། །
ཡང་ཁྱེད་ཀྱི་དགག་པ་གཅིག་ལ། རང་བཞིན་གྱིས་གྲུབ་བདེན་པར་མེད་དོ་ཞེས། །
ནང་འགལ་ཁུར་གྱིས་རིང་ནས་དུབ་པ་ཡི། །རང་རྒྱུད་གཞུང་གི་དབུ་མའི་ལྟ་བ་ལ། །
རིམ་གྱིས་དཀྲི་ཞེས་སྨྲ་བ་ངོ་མཚར་གནས། །ཞེས་དབུ་མ་རང་རྒྱུད་པ་རྣམས་ནང་འགལ་
ཁུར་གྱིས་དུབ་པ། རྗེ་ཙོང་ཁ་པའི་བཞེད་པར་བྱས་ནས། ཐུགས་ཁྲེལ་གྱི་གནས་སུ་
བྱས་འདུག་པ། ཁྱེད་ཡེ་མ་གོ་བའི་ཁྲོམ་ཤོགས་ཀྱི་དགག་པ་འཇུངས་མེད་བྱེད་པ་རང་
ཞིག་འདུག་པས་ཁྱེད་རང་ཉོན་ཅིག །དབུ་མ་རང་རྒྱུད་པ་ལ་ནང་འགལ་མེད་ཅེས་
སྨྲ་བ། རང་རྒྱུད་པའི་ཞབས་ཏོག་ཡིན་པའི་ལུགས་ཡིན་ལས་ཆེ། ཁྱེད་ཀྱིས་རང་རྒྱུད་
པའི་པཎྜི་ཏ་རྣམས་མགོ་འདོན་མི་དགོས། ཁྱེད་ལས་ཁོང་རྣམས་བརྒྱ་འགྱུར་གྱིས་
རིགས་པ་ལ་མཁས། འོན་ཀྱང་དཔལ་ལྡན་(༣༥བ)ཟླ་བ་གྲགས་པའི་ལུགས་ལྟར་ན།
རང་རྒྱུད་པ་རྣམས་ལ་ནང་འགལ་གྱི་ཁུར་ཆེན་ཡོད་དེ། འདི་ལྟར་འགྲེལ་པ་ཚིག་གསལ་
ལས། རྟོག་གེ་པ་འདིས་ནི་བདག་ཉིད་རྟོག་གེའི་བསྟན་བཅོས་ལ་ཤིན་ཏུ་མཁས་པ་
ཙམ་ཞིག་བསྟན་པར་འདོད་པས་དབུ་མའི་ལྟ་བ་ཁས་ལེན་བཞིན་དུ། རང་གི་རྒྱུད་ཀྱི་
སྦྱོར་བའི་ངག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་པ་དུ་མའི་ཚོགས་ཀྱི་གནས་
སུ་རྟོགས་ཏེ། ཞེས་ཆོས་ཐམས་ཅད་བདེན་མེད་དུ་ཁས་ལེན་པ་དང༌། རང་རྒྱུད་ཀྱི་
རྟགས་ཡང་དག་ཁས་ལེན་པ་ལ་ནང་འགལ་ཡོད་པར་བཤད་པ་མི་འཐད་པར་ཐལ།
དབུ་མ་རང་རྒྱུད་པ་ལ་དེ་འདྲའི་ནང་འགལ་མེད་པའི་ཕྱིར། འཁོར་གསུམ། ལར་ཁྱེད་
གསུང་རབ་ཀྱི་དོན་ལ་རྟོག་པ་འཇུག་རྒྱུ་ཡིན་ན། སྐབས་འདིར་དཔལ་ལྡན་ཟླ་བ་གྲགས་
པས། སློབ་དཔོན་ལེགས་ལྡན་ཁྱེད་ཀྱིས་བདེན་གྲུབ་མེད་པར་ཁས་བླངས་པ་དང༌།
རང་རྒྱུད་ཀྱི་རྟགས་ཡང་དག་ཁས་བླངས་པ་ལ་ནང་འགལ་གྱི་ཕུང་པོ་ཡོད་ཅེས་གསུངས་
- 179 -



O
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་འདི་ངེས་པར་གྱིས་ལ། རང་རྒྱུད་པས་རང་བཞིན་གྱིས་གྲུབ་པ་ཡོད། བདེན་གྲུབ་
མེད་ཅེས་ཁས་བླངས་པ་ལ་ནང་འགལ་བྱུང་མ་བྱུང་གཟིགས། ཁྱད་པར་འོག་ཏུ་ཁྱེད་
ཀྱིས། རང་རྒྱུད་རྟགས་ཀྱི་དོན་གོ་རང་དབང་དུ། །གྲུབ་པའི་དོན་ལ་བྱེད་པར་རང་རྒྱུད་
ཀྱི། །གཞུང་ལུགས་གང་ནའང་མེད། །ཅེས་དགག་པ་བྱས་འདུག་པ། ཁྱེད་ལྟར་ན་
དཔལ་ལྡན་ཟླ་བས་ཕྱོགས་སྔ་མ་མ་གོ་བཞིན་དུ་དགག་པ་བྱས་པར་འགྱུར་ཏེ། རང་
རྒྱུད་ཀྱི་རྟགས་ཡང་དག་ཁས་ལེན་པ་དང་། རང་དབང་དུ་གྲུབ་པ་མེད་པར་ཁས་ལེན་པ་
ནང་འགལ་ཅུང་ཟད་ཀྱང་མེད་པའི་ཕྱིར་དང་། རང་རྒྱུད་ཀྱི་དོན་རང་དབང་དུ་གྲུབ་
པ་སློབ་དཔོན་ལེགས་ལྡན་གྱིས་མི་འདོད་པའི་ཕྱིར། རྟགས་དངོས། །
ཡང་དེའི་རྗེས་སུ། ངོ་བོ་ཉིད་དང་རང་བཞིན་རང་(༣༦ན)མཚན་སོགས། །ཐ་སྙད་
སྟོན་པའི་གཞུང་གིས་ཀླུ་སྒྲུབ་ཀྱི། །རྟགས་ཀྱི་དགག་བྱ་སྟོན་པ་ག་ལ་ཡིན། །ཅི་སྟེ་ཡིན་
ན་ཟླ་བའི་ཞབས་ཀྱིས་ཀྱང་། །རང་གི་མཚན་ཉིད་རང་བཞིན་ངོ་བོ་ཉིད། །སྟོང་ཉིད་
གསུམ་གྱི་སྟོང་གཞིའི་ཆོས་ཅན་ལ། །རང་བཞིན་ངོ་བོ་ཉིད་སོགས་ལུང་རིགས་ཀྱིས། །
ལེགས་པར་བསྒྲུབས་ཤིང་དེ་ཡི་ལོག་ཕྱོགས་ལ། །གནོད་བྱེད་མང་དུ་བསྟན་པ་མ་
གཟིགས་སམ། །ཞེས་དོན་མེད་ཀྱི་དགག་པ་སྣག་ཤོག་གྲོན་ཅིག་བྲིས་འདུག་པ། རྗེ་
ཙོང་ཁ་པ་ཡབ་སྲས་ཀྱི་ཡིག་ཆ་ན་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་
བླངས་པའི་སྒྲུབ་བྱེད་དུ། རང་རྒྱུད་པའི་གཞུང་དུ། རང་བཞིན་དང་། རང་གི་ངོ་བོ་ཉིད་
དང༌། རང་གི་མཚན་ཉིད་ཅེས་པའི་ཐ་སྙད་མང་པོ་གསུངས་པའི་ཕྱིར། ཞེས་གང་དུ་
བཤད་འདུག །དེ་འདྲའི་སྒྲུབ་བྱེད་འགོད་མཁན་དེ་ལ་སྨྲོས་ཤིག ། །
ཡང་ཁྱེད་ཐལ་འགྱུར་བའི་སྐབས་སུ་ཡང་། རང་མཚན་ཁས་ལེན་ཟེར་བར་འདུག་
པ། རང་གི་མཚན་ཉིད་སྟོང་པ་ཉིད་ཀྱི་སྟོང་གཞི་ཆོས་ཅན་ཡོད་པར་བཤད་པ་ལ་འཁྲུལ་
པ་ཡིན་ལས་ཆེ། དེའི་རང་གི་མཚན་ཉིད་རང་མཚན་ལ་འཇོག་རྒྱུ་ག་ལ་ཡིན། དབུ་མ་
- 180 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཇུག་པར། གཟུགས་རུང་ལ་སོགས་དངོས་མེད་གང༌། །དེ་ནི་རང་མཚན་སྟོང་པ་
ཉིད། །ཅེས་སོགས་གཟིགས་ལགས་སམ། གལ་ཏེ་མ་གཟིགས་ན། སྟོང་ཉིད་ཀྱི་རབ་
དབྱེ་འཆད་པའི་སྐབས་ན་ཡོད། །
ཡང་དེའི་རྗེས་སུ། ལྟ་བའི་ཚེ་ན་རང་རྒྱུད་གཞུང་མང་དུ། །དགག་བྱའི་ཁྱད་པར་
མེད་པར་ཆོས་རྣམས་ཀུན། །རང་བཞིན་མེད་ཅིང་རང་གི་མཚན་ཉིད་ཀྱིས། །མེད་
ཅིང་ངོ་བོ་ཉིད་ཀྱིས་མེད་པར་གསུང་། །ཞེས་པའི་དགག་པ་ཅིག་བྱས་འདུག་པ་འདི་ལ།
རང་རྒྱུད་པས་རང་གི་མཚན་ཉིད་ཀྱིས་གྲུབ་པ་དང་། རང་བཞིན་(༣༦བ)གྱིས་གྲུབ་པ་
སོགས་ཁས་ལེན་པར་གོང་འོག་ཀུན་ཏུ་ལུང་གིས་བསྒྲུབས་པ་ལས་མ་གཏོགས་པའི་
ལན་གདབ་ཅི་དགོས། འོན་ཀྱང་ལན་གཅིག་དགོས་ན། དྲི་བ་དམ་པོ་ཞིག་འདྲི་བ་ཡིན་
པས་ལན་ལེགས་པར་ཐོབ་ཅིག །དབུ་མ་རང་རྒྱུད་པས་མདོ་སྡེ་དགོངས་འགྲེལ་གྱི་
དགོངས་པ་དབུ་མར་འགྲེལ་ལམ་མི་འགྲེལ། གལ་ཏེ་མི་འགྲེལ་ཞེ་ན། ཤེས་རབ་སྒྲོན་
མ་དང༌། དབུ་མ་སྣང་བ་སོགས་རང་རྒྱུད་པའི་གཞུང་ཆེན་མོ་རྣམས་གཏན་ནས་མ་
གཟིགས་འདུག་པས། ཁྱེད་དང་ལྷན་ཅིག་རྩོད་པར་མི་རིགས་སོ། །གལ་ཏེ་དབུ་མ་རང་
རྒྱུད་པས་མདོ་སྡེ་དགོངས་འགྲེལ་གྱི་དགོངས་པ་དབུ་མར་འགྲེལ་ལོ་ཞེ་ན། འོ་ན་རང་
རྒྱུད་པའི་ལུགས་གཞིར་ཞོག །དགོངས་འགྲེལ་ལས་ཐེག་པ་ཆེན་པོ་ལ་ཡང་དག་པར་
ཞུགས་པ་རྣམས་ལ། སྟོང་པ་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་
ཆོས་ཀྱི་འཁོར་ལོ་གཉིས་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་
བསྐོར་བ་དེ་ཡང་བླ་ན་མཆིས་པ་སྐབས་མཆིས་པ། དྲང་བའི་དོན་རྩོད་པའི་གཞིའི་
གནས་སུ་གྱུར་པ་ལགས། ཞེས་སྒྲ་ཇི་བཞིན་པར་མིན་པའི་དྲང་དོན་དགོངས་པ་ཅན་དུ་
སྒྲུབ་རྒྱུའི་འཁོར་ལོ་བར་པ་གཅིག་བཤད་བྱུང་བ། དེའི་མཚན་གཞི་གང་ཡིན་ཞེས་ཁྱེད་
ལ་དྲིས་ན་ལན་གཅིག་ཡོད་དམ་མེད། དགག་བྱ་ལ་དོན་དམ་གྱི་ཁྱད་པར་མདོ་དེ་ཉིད་
- 181 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀྱི་གོང་འོག་གང་དུ་ཡང་མ་སྦྱར་བའི་མདོ་ཤེས་རབ་སྙིང་པོ་ལྟ་བུ་ཡིན་ནམ། དེ་མ་ཡིན་
པའི་ཤེར་ཕྱིན་གྱི་མདོ་གཞན་ཞིག་ཡོད། ཕྱི་མ་ལྟར་ན་དེ་གང་ཡིན་ངོས་གཟུང་། དང་
པོ་ལྟར་ཡིན་ནོ་ཞེ་ན། ཤེས་བྱ་ཆོས་ཅན། མདོ་ཤེས་རབ་སྙིང་པོ་སྒྲ་ཇི་བཞིན་པ་ཡིན་
པར་ཐལ། ཤེས་རབ་སྙིང་པོ་ལས། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་
རྣམ་(༣༧ན)པར་ཡང་དག་པར་རྗེས་སུ་བལྟའོ། །ཞེས་པའི་ཐོག་མའི་གསལ་བྱེད་འདི་
རང་རྒྱུད་པའི་སྐབས་འདིར་སྒྲ་ཇི་བཞིན་པ་གང་ཞིག །དེ་ཡིན་ན་སྒོ་གཞན་ནས་ཤེས་
རབ་སྙིང་པོ་དྲང་དོན་དགོངས་པ་ཅན་དུ་འགྲེལ་པའི་ཚུལ་ཡོད་པའི་ཕྱིར། དང་པོ་མ་
གྲུབ་ན། དེར་ཐལ། ཕུང་པོ་ལྔ་ལ་སོགས་པའི་ཆོས་ཐམས་ཅད་རང་བཞིན་གྱིས་གྲུབ་
པས་སྟོང་པར་རང་རྒྱུད་པས་ཁས་ལེན་པའི་ཕྱིར། རིགས་པ་དེ་རྣམས་ལ་ལན་ཅིག་
གདའ། ལན་གདབ་རྒྱུ་ཡོད་ན་རྗེས་སུ་ཡི་རང་། འོ་ན་འགྲེལ་པ་དོན་གསལ་ལས།
གཟུགས་ལ་སོགས་པའི་ཆོས་ཐམས་ཅད་རང་བཞིན་རོ་གཅིག་པ་ཁོ་ན་སྟེ། འདི་ལྟ་སྟེ།
རང་བཞིན་མེད་པའོ། །ཞེས་ཐམས་ཅད་མཉམ་པ་ཉིད་དུ་གཅིག་པར་ཡོངས་སུ་ཤེས་
པ་ནི་ཆགས་པ་སྤོང་བ་ཡིན་ནོ། །ཞེས་དང་། གཞན་ཡང་། རང་བཞིན་གྱིས་གྲུབ་པ་
མེད་པ་དང་། རང་གི་ངོ་བོ་ཉིད་ཀྱིས་གྲུབ་པ་མེད་ཅེས་པའི་ཚིག་མང་དུ་བྱུང་བ་གང་
ཡིན་ཞེ་ན། འདི་ལྟར་འཁྲུལ་གཞི་སྐྱེ་བའི་ཚིག་མང་དུ་བྱུང་ཡང་། དེ་རྣམས་ཀྱིས་རང་
བཞིན་གྱིས་གྲུབ་པ་མེད་པར་བསྟན་པ་མ་ཡིན་ཏེ། འགྲེལ་པ་དོན་གསལ་གྱི་སྐབས་
གཞན་དུ། དོན་དམ་པར་མེད་ཅེས་པའི་དགག་བྱའི་ཁྱད་པར་སྦྱར་བ་དེ་འགྲེལ་པ་དེ་
ཉིད་ཀྱི་ནང་གི་ལྟ་བ་སྟོན་པའི་ཚིག་ཀུན་ལ་སྦྱར་དགོས་པའི་ཕྱིར། དཔེར་ན་ཡུམ་འབུམ་
པ་ལྟ་བུར་དགག་བྱའི་ཁྱད་པར་སྐབས་གཅིག་ཏུ་སྦྱར་བ་དེ། མདོ་དེ་ཉིད་ཀྱི་ནང་གི་ལྟ་
བ་སྟོན་པའི་ཚིག་ཀུན་ལ་སྦྱར་དགོས་པ་བཞིན་ནོ། །ལར་རང་རྒྱུད་པས་རང་གི་མཚན་
ཉིད་ཀྱིས་གྲུབ་པ་ཁས་ལེན་པ་འདི་ལ། རྗེ་ཙོང་ཁ་པའི་གསུང་རབ་ནས་བཤད་པའི་
- 182 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རིགས་པ་དཔག་ཏུ་མེད་པ་ཡོད་དེ། ཐམས་ཅད་བརྗོད་ག་ལ་ནུས། ཅུང་( ༣༧བ)ཟད་
བརྗོད་ན། རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་ལེན་པར་ཐལ། དེས་
རྫས་ཡོད་ཁས་ལེན་པའི་ཕྱིར། དེ་ལྟར་རྟོག་གེ་འབར་བ་ལས་བཤད་པའི་ཕྱིར། ཡང་
དེས་རང་གི་མཚན་ཉིད་ཀྱིས་གྲུབ་པ་ཁས་ལེན་པར་ཐལ། རང་རྒྱུད་པས་གཞན་སྐྱེ་ཁས་
ལེན་པའི་ཕྱིར། དེ་ལྟར་འཇུག་འགྲེལ་ལས་བཤད་པའི་ཕྱིར། གཞན་ཡང་གསལ་བ་
དེར་ཐལ། རྩ་ཤེའི་གཞུང་གི་འཆད་ཚུལ་དུ་མ་ལས་དེ་ལྟར་གྲུབ་པའི་ཕྱིར། འདི་རྣམས་
རྒྱས་པར་བཤད་ན་ཁྱེད་རྣམས་ཀྱི་བློ་ཡུལ་དུ་མི་ཤོང་བར་ཁྲོན་པའི་ནང་གི་རུས་སྦལ་
བཞིན་དུ་སྤྱད་ཀྱིས་འགྱེལ་ན་མི་བཏུབ་པས་གཟོས་བྱས་ནས་རེ་ཞིག་བཞག་གོ། །
ཡང་དེའི་རྗེས་སུ་ཁྱེད་ཀྱི་དགག་པ་གཅིག་ལ། དེ་ཕྱིར་ཐལ་རང་གཞུང་གི་གྲུབ་
མཐའ་ལ། །མི་འདྲའི་རྣམ་དབྱེ་ཤིན་ཏུ་མང་མོད་ཀྱང་། །ཀླུ་སྒྲུབ་ཞབས་ཀྱི་གཟིགས་
པའི་ལྟ་བ་དེ། །རྙེད་དང་མ་རྙེད་རྣམ་དབྱེ་བྱར་མི་རུང་། །རང་རྒྱུད་རྟགས་ཀྱི་དོན་གོ་
རང་དབང་དུ། །གྲུབ་པའི་དོན་ལ་བྱེད་པ་རང་རྒྱུད་ཀྱི། །གཞུང་ལུགས་གང་ནའང་མེད་
ཅིང་དངོས་སྨྲ་བ། །རྟགས་དང་ཆོས་ཅན་བསྒྲུབ་བྱའི་ཆོས་ལ་སོགས། །རང་རྒྱུད་རྟགས་
ཀྱི་རྣམ་གཞག་ཕལ་ཆེ་བ། །རྟོག་པས་སྒྲོ་བཏགས་ཙམ་དུ་ཁས་ལེན་པར། །ཚད་ལྡན་
མཁས་པའི་སྐྱེ་བོ་རྣམས་ཀྱིས་བཞེད། །མདོ་སེམས་གཉིས་ཀྱི་རྒྱུན་དང་རགས་པ་དང་། །
རང་མཚན་ཉིད་ཀྱིས་གྲུབ་པར་ཁས་མི་ལེན། །དེ་དང་གཞན་དག་རྩོད་ཚེ་རང་མཚན་
གྱིས། །གྲུབ་པའི་ཆོས་ཅན་མཐུན་སྣང་ཇི་ལྟར་རྙེད། །དེ་ཕྱིར་འདི་དག་རང་བཟོའི་ཆོས་
ལུགས་ཡིན། །ཞེས་དབུ་མ་ཐལ་རང་གི་ལྟ་བ་ལ་མཐོ་དམའི་ཁྱད་པར་ཡོད་པ་དང་།
གྲུབ་མཐའ་འོག་མ་དང་དབུ་མ་ཐལ་འགྱུར་བ་རྩོད་པའི་ཚེ་ཆོས་ཅན་མཐུན་སྣང་བ་མེད་
པར་བཤད་པ་སོགས་(༣༨ན)ལ་འདི་རྣམས་གསུང་རབ་ཚད་ལྡན་གང་ནས་ཀྱང་མ་
བཤད་པའི་རང་བཟོའི་ཆོས་ལུགས་ཡིན་ཞེས་དགག་པ་བྱས་འདུག་པ། མཁས་པ་
- 183 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་གྱི་གྲུབ་མཐའ་ལ། ཁྱོད་ཀྱི་གྲུབ་མཐའ་འདི་གསུང་རབ་ཚད་ལྡན་གང་ནས་ཀྱང་
མ་བཤད་པའི་རང་བཟོའི་གྲུབ་མཐའ་ཡིན་ཞེས་སྐྱོན་སྨྲ་བ་ལ། རང་གི་གསུང་རབ་ཚད་
ལྡན་རྣམས་ཞིབ་ཏུ་མཐོང་བ་ཅིག་དགོས་པ་ཡིན། ཁྱེད་ཀྱིས་དབུ་མ་ཐལ་རང་གི་གཞུང་
རྣམས་ཞིབ་ཏུ་མ་མཐོང་བར་དགག་པ་འདི་ལྟར་སྨྲ་བ་ཁྱེད་རང་གི་མཚང་སྟོན་པར་བྱེད་
པ་ཡིན་ཏེ། ལེགས་པར་ཉོན་ཅིག་དབུ་མ་ཐལ་རང་གི་ལྟ་བ་ལ་མཐོ་དམའི་ཁྱད་པར་
ཡོད་པར་ཐལ། དེ་ལྟར་ཚད་ལྡན་གྱི་གཞུང་ལས་བཤད་པའི་ཕྱིར། དེ་ལ་རྗེ་མེ་ཏྲི་པས་
མཛད་པའི་དེ་ཁོ་ན་ཉིད་བཅུ་པ་ལས། དེ་བཞིན་ཉིད་ནི་ཤེས་འདོད་པས། །རྣམ་བཅས་
མ་ཡིན་རྣམ་མེད་མིན། །བླ་མའི་ངག་གིས་མ་བརྒྱན་པའི། །དབུ་མའང་འབྲིང་པོ་ཙམ་
ཞིག་ཡིན། །ཞེས་དབུ་མ་རང་རྒྱུད་པ་དབུ་མ་པ་འབྲིང་པོ་ཙམ་ཡིན་གྱི། དབུ་མ་པ་ཆེན་
པོ་མ་ཡིན་པར་བཤད་འདུག་པའི་ཕྱིར། ལུང་དེའི་དོན་མ་དགོངས་ན། དེ་ཁོ་ན་ཉིད་
བཅུ་པའི་འགྲེལ་པ་ལས་འདི་ལྟར་བཤད་དེ། རྣམ་བཅས་རྣམ་མེད་ལ། དངོས་སྨྲ་བའི་
དབང་དུ་བྱས་པ་དང་། དབུ་མ་པའི་དབང་དུ་བྱས་པ་གཉིས། དང་པོ་ལ། དོན་སྨྲ་བ་
དང་སེམས་ཙམ་པ་གཉིས་ལས། དང་པོའི་དབང་དུ་བྱས་ནས། རྣམ་མེད་བྱེ་བྲག་ཏུ་སྨྲ་
བ་དང་། རྣམ་བཅས་མདོ་སྡེ་པ་གཉིས། གཉིས་པའི་དབང་དུ་བྱས་ན། རྣམ་བཅས་
སེམས་ཙམ་རྣམ་བདེན་པ་དང་། རྣམ་མེད་སེམས་ཙམ་རྣམ་བརྫུན་པ་གཉིས། དབུ་མ་
པའི་དབང་དུ་བྱས་ན། རྣམ་བཅས་རྣམ་བདེན་པ་དང་མཐུན་པའི་དབུ་མ་པ་དང་། རྣམ་
མེད་(༣༨བ)རྣམ་བརྫུན་པ་དང་མཐུན་པའི་དབུ་མ་པ་གཉིས། དེ་རྣམས་ཀྱི་ལུགས་དང་
པོ་རྣམས་བླང་བར་བྱ་བ་མིན་པར་མ་ཟད། ལུགས་ཕྱི་མ་ཐ་སྙད་རྣམ་བདེན་པ་ལྟར་
འདོད་པའི་དབུ་མ་དང༌། ཐ་སྙད་རྣམ་བརྫུན་པ་ལྟར་འདོད་པའི་དབུ་མའི་ལུགས་ཀྱི་
རྗེས་སུ་འཇུག་པར་བྱ་བ་མ་ཡིན་ཏེ། དེ་རྣམས་ཀྱི་ལྟ་བ་ནི་དབུ་མ་ཆེན་པོའི་ལྟ་བ་མིན་
པའི་ཕྱིར་ཏེ། དེ་རྣམས་ནི་དབུ་མ་པ་འབྲིང་པོ་ཙམ་ཞིག་ཡིན་པའི་ཕྱིར། ཞེས་པའི་དོན་
- 184 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཡིན་པར་འདིའི་འགྲེལ་པ་མེ་ཏྲི་པའི་དངོས་སློབ་པཎྜི་ཏ་ལྷན་ཅིག་སྐྱེས་པའི་རྡོ་རྗེས་
མཛད་པ་ལས་བཤད་པ་འདི་གཟིགས་ལ། ཕྱིན་ཆད་ཐལ་རང་གི་ལྟ་བ་ལ་མཐོ་དམའི་
ཁྱད་པར་མེད་ཅེས་མ་གསུང་ཞིག་གལ་ཏེ་རྒྱ་ནག་གི་མཁན་པོ་ཧྭ་ཤང་གིས་མདོ་སྡེ་
དགོངས་འགྲེལ་དུ། ལྷག་མཐོང་དཔྱད་སྒོམ་དུ་གསལ་བར་བཤད་པ་མཐོང་བའི་ཚེ།
འདི་སངས་རྒྱས་ཀྱི་བཀའ་མིན་ཞེས་མདོ་སྡེ་དགོངས་འགྲེལ་རྡོག་པས་དྲིལ་ཞེས་གྲགས་
པ་བཞིན་དུ། དེ་ཁོ་ན་ཉིད་བཅུ་པ་མེ་ཏྲི་པས་མཛད་པ་མ་ཡིན་ཞེས་རྡོག་པས་མ་དྲིལ་
ཅིག །ཐལ་རང་གི་ལྟ་བ་ལ་མཐོ་དམའི་ཁྱད་པར་ཡོད་པ་དང་། དབུ་མ་རང་རྒྱུད་པས་
རང་གི་མཚན་ཉིད་ཀྱིས་གྲུབ་པ་ཁས་བླངས་པ་ཐལ་རང་གི་པཎྜི་ཏ་རྣམས་ཀྱིས་གསལ་
བར་བཤད་པ་ཡིན་ཏེ། སློབ་དཔོན་ཡེ་ཤེས་སྙིང་པོས་བདེན་གཉིས་རང་འགྲེལ་དུ།
གཞན་གྱིས་དོན་དམ་བྱས་གང་ཡིན། །དེ་ནི་གཞན་གྱི་ཀུན་རྫོབ་སྟེ། །གཞན་གྱིས་མར་
འདོད་གང་ཡིན་པ། །གཞན་གྱིས་ཆུང་མར་ཡང་འདོད་བཞིན། །ཞེས་པའི་ལུང་ཁུངས་
སུ་དྲངས་ནས། རང་གི་མཚན་ཉིད་ཀྱིས་གྲུབ་པ་ཡོད་པར་བཤད་པའི་ཕྱིར། ལུང་
འདིས། མདོ་སྡེ་པས་རང་(༣༩ན)མཚན་གྱིས་གྲུབ་པ་བདེན་གྲུབ་ཀྱི་དོན་དུ་འདོད་
ཅིང་། རང་རྒྱུད་པས་རང་མཚན་གྱིས་གྲུབ་པ་ཀུན་རྫོབ་ཏུ་ཁས་ལེན། ཞེས་གསལ་བར་
བཤད་འདུག་པ། འདི་ལ་གངས་རིའི་ཁྲོད་ཀྱི་མཁས་པ་སུས་ཀྱང་ཐུགས་རྟོག་མ་ཞུགས་
ཤིང་། རྗེ་ཙོང་ཁ་པས་ཤེས་བྱ་ཐམས་ཅད་མངོན་སུམ་དུ་མཁྱེན་པའི་སྤྱན་གྱིས་གཟིགས་
ནས་རང་རྒྱུད་པའི་འདོད་པ་གསལ་བར་བརྗོད་པའི་ལེགས་བཤད་གཅིག་འདི་ཡིན་
ལ། རང་རྒྱུད་པའི་ལུགས་འདི་འགོག་པ་ན། དབུ་མ་འཇུག་པའི་རང་འགྲེལ་ལས། དེ་
ཕྱིར་ཁ་ཅིག་གིས་མདོ་སྡེ་པ་རྣམས་ཀྱི་ལུགས་གང་ཞིག་དོན་དམ་པར་སྨྲས་པ་དེ་ཉིད་
དབུ་མ་པ་རྣམས་ཀྱི་ཀུན་རྫོབ་ཏུ་འདོད་དོ། །ཞེས་སྨྲས་པ་གང་ཡིན་པ་དེ་ནི་དབུ་མའི་
བསྟན་བཅོས་ཀྱི་དོན་གྱི་དེ་ཁོ་ན་ཉིད་མངོན་པར་ཤེས་པ་ཁོ་ནས་སྨྲས་པ་ཡིན་ནོ། །ཞེས་
- 185 -



OFA)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཤེས་པར་བྱའོ། །ཞེས་གསུངས་པ་འདི་གཟིགས་ལ་རྗེ་ཙོང་ཁ་པ་ལ་དོན་མེད་ཀྱི་དགག་
པ་བྱས་པ་ལ་མཐོལ་བཤགས་གྱིས། ཁོ་བོ་ཅག་ལ་བདེན་ལན་སྦྱིན་ཏེ། ཕམ་ངོས་ལོང་
ལ་སྐྱེས་བུ་དམ་པའི་རྣམ་ཐར་ལ་སློབ་པར་མཛོད་ཅིག །དེ་ལྟར་ཡང་ཆོས་ཀྱི་རྗེ་ས་སྐྱ་
པཎྜི་ཏས། ལན་གྱིས་ཟློག་པར་མི་ནུས་ན། །དེ་ཡི་རྗེས་འབྲང་དམ་པའི་ལུགས། །ཞེས་
གསུངས་པ་ཡིན་ནོ། །དེ་ལྟ་མ་ཡིན་པར་ད་དུང་གྲུབ་མཐའ་ངན་པ་དེ་རྣམས་མི་འདོར་
ན་ཐལ་འགྱུར་བས་རང་རྒྱུད་པ་འགོག་པའི་ཚེ། དབུ་མའི་བསྟན་བཅོས་ཀྱི་དོན་གྱི་དེ་
ཁོ་ན་ཉིད་མངོན་པར་མི་ཤེས་པ་ཁོ་ནས་སྨྲས་པ་ཡིན་ནོ། །ཞེས་བཤད་པ་མི་འཐད་
པར་ཐལ། ཀླུ་སྒྲུབ་ཀྱིས་གཟིགས་པའི་ལྟ་བ་དེ་ཐལ་རང་གཉིས་ཀས་ཁྱད་མེད་དུ་
རྟོགས་འདུག་པའི་ཕྱིར། དེ་བཞིན་དུ་རང་རྒྱུད་པས་རང་གི་མཚན་ཉིད་(༣༩བ)ཀྱིས་
གྲུབ་པ་ཁས་མི་ལེན་ན། མདོ་སྡེ་དོན་དམ་རང་རྒྱུད་པས་ཀུན་རྫོབ་ཏུ་ཁས་ལེན་པར་
སློབ་དཔོན་ཡེ་ཤེས་སྙིང་པོས་བཤད་པ་འདི། ཡེ་ཤེས་སྙིང་པོའི་རང་གཞུང་མིན་པར་
འགྱུར་ཏེ། རང་རྒྱུད་པས་རང་གི་མཚན་ཉིད་ཀྱིས་གྲུབ་པ། ཁས་མི་ལེན། མདོ་སྡེ་པས་
རང་མཚན་གྱིས་གྲུབ་པ་དོན་དམ་པར་གྲུབ་པའི་དོན་དུ་འདོད་པའི་ཕྱིར། ཞེས་པའི་
ཐལ་འགྱུར་འདི་རྣམས་ཀྱིས་ལན་ཅི་ཡིན་ཞེས་སྨྲ་ན་གོ་ཤཱཀ་རྗེས་འབྲང་དང་བཅས་པ་
མི་སྨྲ་བའི་བརྟུལ་ཞུགས་ལ་གནས་པར་འགྱུར་རོ། །ཁོ་བོ་ཅག་སྤྱིར་ཁ་རྩིང་པོ་འདི་འདྲ་
བྱེད་འདོད་གཏན་མེད་ནའང་། ཁྱེད་གོ་ཤཱཀ་གཉིས་ཀྱིས་རྗེ་ཙོང་ཁ་པ་ལ་སྐུར་ཞུས་ཁམ་
ཆེས་དྲགས་པས་ཉེས་ཁུགས་ཡིན་ནོ། །
གཞན་ཡང་། ཁྱེད་ཅག་ལེགས་པར་ཉོན་ཅིག་འགྲེལ་པ་ཚིག་གསལ་ལས། སློབ་
དཔོན་ལེགས་ལྡན་འབྱེད་འགོག་པའི་ཚེ། དབུ་མ་པ་ཡིན་ན་རང་གི་རྒྱུད་ཀྱི་རྗེས་སུ་
དཔག་པར་བྱ་བ་རིགས་པ་མིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར། ཞེས་
གསུངས་པ་འབྲེལ་མེད་ཀྱི་དགག་པ་ཡིན་པར་ཐལ། བདེན་གྲུབ་མེད་པར་ཁས་ལེན་
- 186 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དང་། རང་རྒྱུད་ཀྱི་རྟགས་ཡང་དག་ཡོད་པར་ཁས་ལེན་པ་ལ་ནང་འགལ་མེད་པའི་
ཕྱིར། མ་གྲུབ་ན་སོང་། དེར་ཐལ། རང་རྒྱུད་ཀྱི་རྟགས་ཡང་དག་ཁས་ལེན་པའི་གང་
ཟག་ཡིན་ན། རང་གི་མཚན་ཉིད་ཀྱིས་གྲུབ་པའི་ཆོས་ཁས་ལེན་པའི་གང་ཟག་ཡིན་མི་
དགོས་པའི་ཕྱིར། མ་གྲུབ་ན། འཁོར་གསུམ་ཡོད་དོ། ། ལ་
འདིར་སྨྲས་པ། བོད་གངས་ཅན་གྱི་མཁས་པ་ཙོང་ཁ་པས། །ཁོང་ཐལ་རང་གི་
པཎ་ཆེན་མཁས་རྣམས་ལ། །ལྟ་བ་མཐོ་དམའི་ཁྱད་པར་ཡོད་ཅེས་བཤད། །བོད་སྔ་མ་
རྣམས་ཀྱིས་འདི་མ་རྟོགས། །འདི་ཕྱོགས་འདིར་སྔོན་མེད་ལེགས་(༤༠ན)བཤད་ཡིན། །
དཔལ་ཟླ་བ་གྲགས་པའི་དགོངས་པ་ཡིན། །ཚིག་གསལ་འཇུག་གི་འགྲེལ་པར་གསལ་
བར་བཤད། །རྗེ་མེ་ཁྲི་ཆེན་པོའི་བཞེད་པ་ཡིན། །དེ་ཁོ་ན་ཉིད་བཅུ་པར་གསལ་བར་
གསུངས། །རང་རྒྱུད་ཀྱི་མཁས་རྣམས་རང་ལུགས་ལ། །རང་མཚན་གྱིས་གྲུབ་པ་ཁས་
ལེན་པར། །རང་རྒྱུད་ཀྱི་གཞུང་ན་གསལ་བར་ཡོད། །དེ་མཐོང་ན་རང་རྒྱུད་གོ་སྟེ་
འོང་། །ཁྱེད་རང་དང་མི་མཐུན་གང་ཡིན་པ། །དེ་རང་བཟོ་ཡིན་ཞེས་མ་སྨྲ་ཞིག །ཚད་
ལྡན་གྱི་གཞུང་ལ་མ་སྦྱངས་པར། །ཧམ་པ་ཡི་དགག་པ་ངོ་རེ་ཚ། །ལན་གདབ་རྒྱུ་ཡོད་
ན་འདེབས་རེ་རན། །བློ་གཟུ་བོར་གནས་ན་བདེན་ལན་སྦྱིན། །ཞེས་པ་ནི་བར་སྐབས་
ཀྱི་ཚིགས་སུ་བཅད་པའོ། །
ཡང་དེའི་རྗེས་སུ། རང་རྒྱུད་རྟགས་ཀྱི་དོན་གོ་རང་དབང་དུ། །གྲུབ་པའི་དོན་ལ་
བྱེད་པ་རང་རྒྱུད་ཀྱི། །གཞུང་ལུགས་གང་ནའང་མེད་ཅིང་། །ཞེས་སོགས་ཁམ་པོ་ཆེ་
སྨྲས་འདུག་པ་ཁྱོད་རང་གིས་རང་རྒྱུད་པའི་གཞུང་ཆེན་མོ་རྣམས་ཡེ་མ་མཐོང་བ་འདུག་
ཀྱང༌། རྗེ་ཙོང་ཁ་པས་རང་རྒྱུད་ཀྱི་རྟགས་ཀྱི་དོན་རང་དབང་དུ་གྲུབ་པ་ལ་བཤད་པ་
འདི་འདྲ་རང་རྒྱུད་ཀྱི་གཞུང་ལུགས་གང་ནའང་མེད་དོ་ཞེས་སྨྲས་ན་སྐྱེ་བོ་བླུན་པོ་མང་
པོའི་ཡིད་ལ་དེ་འདྲའི་རང་བཟོ་སྨྲ་བ་སྙམ་དུ་རྗེ་ཙོང་ཁ་པ་ལ་སྐུར་པ་འདེབ་མཁན་འོང་
- 187 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
རེ་ནས། བསྙོན་ཧམ་གྱི་དགག་པ་བྱེད་པ་ཤིན་ཏུ་ཁྲེལ་བའི་གནས་ཡིན་པས་བཤད་
པར་བྱའི་ལེགས་པར་ཉོན་ལ་ཕྱིན་ཆད་བློ་སྐྱེད་དུ་བཟུང་སྟེ། ཆོས་ཉན་པ་ལས་དྲིན་ཆེ་
བ་བྱུང་སྙམ་དུ་བཀའ་དྲིན་དྲན་པར་མཛོད་ཅིག །དེ་ལ་དྲང་ངེས་རྣམ་འབྱེད་དུ། རང་
རྒྱུད་ཀྱི་དོན་རང་དབང་དུ་གྲུབ་པ་ལ་བྱེད་པར་ཤེས་རབ་སྒྲོན་མ་ལས་བཤད་ཅེས་ལུང་
ཁུངས་བསྟན་(༤༠བ)པ་ཙམ་མ་གཏོགས་རྒྱས་པར་མ་བཤད་དོ། །འོ་ན་ཤེས་རབ་སྒྲོན་
མེ་ལས་ཇི་ལྟར་བཤད་ན། དེ་ཉིད་ལས། དེ་ནི་སུན་འབྱིན་པའི་ལན་བཏབ་པ་དང་།
རང་དབང་དུ་རྗེས་སུ་དཔག་པའི་མཐུས་འདུ་བྱེད་རྣམས་རྣམ་པ་ལས་ངོ་བོ་ཉིད་མེད་པ་
ཉིད་བསྟན་པའི་དོན་གྱི་དབང་གིས་རབ་ཏུ་བྱེད་པ་བཅུ་གསུམ་པ་བརྩམས་སོ། །ཞེས་
པ་དང་། ཡང་རབ་བྱེད་བཅུ་གསུམ་པའི་འགྲེལ་པ་ཤེས་རབ་སྒྲོན་མ་ལས། དེ་ལ་
འདིར་རབ་ཏུ་བྱེད་པའི་དོན་ནི། ཕ་རོལ་པོས་སྨྲས་པའི་སུན་འབྱིན་པའི་ལན་བཏབ་པ་
དང་། རང་དབང་དུ་རྗེས་སུ་དཔག་པ་ཁ་ན་མ་ཐོ་བ་མེད་པར་བསྟན་པའི་མཐུས། འདུ་
བྱེད་རྣམས་རྣམ་པ་ལས་ངོ་བོ་ཉིད་མེད་པ་ཉིད་དུ་བསྟན་པ་ཡིན་ནོ། །ཞེས་པ་རྣམས་
ཀྱིས་གསལ་བར་བཤད་ཅིང་། གཞན་ཡང་། སྐབས་མང་པོར་རང་རྒྱུད་ཀྱི་རྟགས་ཀྱི་
དོན་རང་དབང་དུ་གྲུབ་པ་ལ་བཤད་པ་མང་དུ་ཡོད་ཀྱང་ཐམས་ཅད་དྲངས་མི་དགོས་
ལས་ཆེ། དེས་ན་རང་རྒྱུད་ཀྱི་རྟགས་ཀྱི་དོན་རང་དབང་དུ་གྲུབ་པ་ལ་བཤད་པ་རང་རྒྱུད་
པའི་གཞུང་ལུགས་གང་ནའང་མེད་དོ། །ཞེས་སྨྲས་པ་ཆ་མེད་ཀྱི་རྒྱུས་གཏམ་བྱུང་རྒྱལ་དུ་
སྨྲས་པ་ཡིན་ཏེ། རང་དབང་དུ་རྗེས་སུ་དཔག་པའི་མཐུས་ཞེས་དང༌། རང་དབང་དུ་
རྗེས་སུ་དཔག་པ་ཁ་ན་མ་ཐོ་བ་མེད་པ། ཞེས་རང་དབང་ངེས་པར་སྦྱར་བ་འདི་ལ་ཐུགས་
བསམ་ཐོང་། སྐབས་འདི་རྣམས་ཀྱི་རྗེས་སུ་དཔག་པ་ནི། གཏན་ཚིགས་ལ་བྱེད་པ་ཡིན་
ལ། དོན་འདི་འགོག་པ་ན། དབུ་མ་པ་ཡིན་ན་རང་གི་རྒྱུད་ཀྱི་རྗེས་སུ་དཔག་པར་བྱ་བ་
རིགས་པ་མིན་ཏེ། ཕྱོགས་གཞན་ཁས་བླངས་པ་མེད་པའི་ཕྱིར། ཞེས་དང་། སློབ་
- 188 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དཔོན་འདིས་བདག་སྐྱེ་འགོག་པ་ལ་རང་རྒྱུད་ཀྱི་རྟགས་ངེས་པར་འགོད་དགོས་པར་
བཞེད་པ་ལ། སློབ་དཔོན་ནི་གནས་(༤༡ན)མིན་པར་ཡང་རྗེས་སུ་དཔག་པ་ཚང་བར་
བྱེད་པ་ན། བདག་ཉིད་རྗེས་སུ་དཔག་པ་ལ་དགའ་བ་ཉིད་མངོན་པར་བྱེད་པ་ཡིན་
ནོ། །ཞེས་སོགས་གསུང་། དེས་ན་རང་དབང་དུ་རྗེས་སུ་དཔག་པ་ཞེས་པས། རང་
དབང་དུ་གྲུབ་པ་མ་བསྟན་ཞེས་པ་མངོན་སུམ་ལ་བསྙོན་པའོ། །རང་རྒྱུད་ཀྱི་རྟགས་ཀྱི་
དོན་རང་དབང་དུ་གྲུབ་པ་ལ་སློབ་དཔོན་ལེགས་ལྡན་བཞེད་མི་བཞེད་དགོངས་ལགས་
སམ།།
དེའི་རྗེས་ཀྱི་དགག་པ་ལ། དངོས་སྨྲ་བ། རྟགས་དང་ཆོས་ཅན་བསྒྲུབ་བྱའི་ཆོས་
ལ་སོགས། །རང་རྒྱུད་རྟགས་ཀྱི་རྣམ་གཞག་ཕལ་ཆེ་བ། །རྟོག་པས་སྒྲོ་བཏགས་ཙམ་དུ་
ཁས་ལེན་པར། །ཚད་ལྡན་མཁས་པའི་སྐྱེ་བོ་ཀུན་གྱིས་བཞེད། །མདོ་སེམས་གཉིས་ཀྱིས་
རྒྱུན་དང་རགས་པ་ཀུན། །རང་མཚན་ཉིད་ཀྱིས་གྲུབ་པར་ཁས་མི་ལེན། །དེ་དང་གཞན་
དག་རྩོད་ཚེ་རང་མཚན་གྱིས། །གྲུབ་པའི་ཆོས་ཅན་མཐུན་སྣང་ཇི་ལྟར་རྙེད། །དེ་ཕྱིར་
འདི་དག་རང་བཟོའི་ཆོས་ལུགས་ཡིན། །ཞེས་པའི་དགག་པ་བྱས་པ་འདི་རྣམས་ཁོ་བོ་
ཅག་གི་ལུགས་ཇི་ལྟ་བ་བཞིན་དུ་མ་དགོངས་པའི་དགག་པ་ཡིན་པས། ཐོག་མར་རང་
ལུགས་བརྗོད་པར་བྱ་སྟེ། དེ་ཡང་ཐལ་འགྱུར་བ་དང་རང་སྡེ་འོག་མ་རྣམས་རྩོད་པའི་ཚེ།
ཆོས་ཅན་མཐུན་སྣང་བ་མེད་པར་བཤད་པའི་དོན་ནི། ཆོས་ཅན་ཚད་མས་གྲུབ་ཚུལ་
མཐུན་སྣང་བ་མེད་པའི་དོན་ཡིན་ལ། དེ་གཉིས་རྩོད་པའི་ཚེ་བུམ་པ་ཚད་མར་སོང་
ཡང་ཐལ་འགྱུར་བས་གཞལ་བ་ལྟར་གྱི་རང་གི་མཚན་ཉིད་ཀྱིས་གྲུབ་པའི་ཡུལ་ལ་ཚད་
མར་སོང་བས་ཁྱབ། ཐལ་འགྱུར་བ་ལྟར་ན་ཡུལ་དེ་ལ་ཚད་མར་སོང་ན། ཐལ་འགྱུར་
བ་རང་(༤༡༠)ཉིད་འདོད་པ་ལྟར་གྱི་རང་གི་མཚན་ཉིད་ཀྱིས་མ་གྲུབ་པའི་ཡུལ་དེ་ལ་
ཚད་མར་སོང་བ་ཅིག་དགོས་ཞེས་པའི་དོན་ཡིན་པས་དེ་དེ་ལ་དགག་པ་གཏོང་རྒྱུ་ཡོད་
- 189 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ན་ཐོངས་ཤིག །དེ་ལ་ཁྱེད་ཀྱིས། དངོས་སྨྲ་བ། རྟགས་དང་ཆོས་ཅན་བསྒྲུབ་བྱའི་ཆོས་
ལ་སོགས། །ཞེས་སོགས་ཀྱི་དགག་པ་དང་པོ་དེ་མི་འཇུག་སྟེ། རང་རྒྱུད་ཀྱི་རྟགས་ཀྱི་
རྣམ་གཞག་ཁས་ལེན་པ་ཐམས་ཅད་ཀྱི་ལུགས་ལ། རྟགས་ཆོས་དོན་གསུམ་ཐལ་འགྱུར་
བས་ཡེ་ནས་གཞལ་བ་ལྟར་གྱི་རང་གི་མཚན་ཉིད་ཀྱིས་གྲུབ་པ་ཞིག་དགོས་ཀྱང༌། རང་
རྒྱུད་ཁས་ལེན་མཁན་གྱི་གྲུབ་མཐའ་སྨྲ་བ་ཁོ་རང་གི་ལུགས་ཀྱི་རང་གི་མཚན་ཉིད་
ཀྱིས་གྲུབ་པ་རྟགས་ཆོས་དོན་གསུམ་གྱི་སྟེང་དུ་ཁས་ལེན་མི་དགོས་པའི་ཕྱིར་ཏེ། རང་
རྒྱུད་ཀྱི་རྟགས་ཁས་ལེན་པའི་དངོས་སྨྲ་བས། བློའི་ཡུལ་དུ་བྱ་རུང་བུམ་པ་ཤེས་བྱར་
སྒྲུབ་པའི་རང་རྒྱུད་ཀྱི་རྟགས་ཡང་དག་ཏུ་ཁས་ལེན་ཀྱང་། བློའི་ཡུལ་དུ་བྱ་རུང་རང་གི་
མཚན་ཉིད་ཀྱིས་གྲུབ་པར་ཁས་ལེན་པའི་དོགས་པའི་གནས་མེད་པའི་ཕྱིར། དེས་ན།
དངོས་སྨྲ་བ། རྟགས་དང་ཆོས་ཅན་བསྒྲུབ་བྱའི་ཆོས་ལ་སོགས། །རང་རྒྱུད་རྟགས་ཀྱི་
རྣམ་གཞག་ཕལ་ཆེ་བ། །རྟོག་པས་སྒྲོ་བཏགས་ཙམ་ཏུ་ཁས་ལེན་པར། །ཚད་ལྡན་
མཁས་པའི་སྐྱེ་བོ་ཀུན་གྱིས་བཞེད། །ཅེས་སྡུག་ཡུས་དང་སྦྲགས་ནས་སྨྲས་འདུག་པ།
ཁྱེད་མགོ་འཁོར་འདུག་སྟེ། འོ་ན་བྱས་པ་ཆོས་ཅན། རང་དབང་དུ་མ་གྲུབ་པར་ཐལ།
རང་རྒྱུད་ཀྱི་རྟགས་ཡང་དག་ཡིན་པའི་ཕྱིར། འཁོར་གསུམ། དེ་ལྟར་བཤད་པ་རང་
ལྡོག་གི་དབང་དུ་བྱས་པ་ཡིན་ནོ། །ཞེ་ན། འོ་ན་མདོ་སྡེ་པ་དང་ཐལ་འགྱུར་བ་གཉིས་
རིགས་རྒྱུན་དངོས་པོར་ཡོད་མེད་རྩོད་པའི་ཚེ། མདོ་སྡེ་པས་རིགས་རྒྱུན་རང་མཚན་གྱིས་
གྲུབ་པར་ཁས་ལེན་པར་ཐལ། དེའི་ཚེ་དེ་གཉིས་ལ་ཆོས་ཅན་ཚད་མས་གྲུབ་ཚུལ་
མཐུན་སྣང་བ་མེད་པའི་ (༤ ༢ན)ཕྱིར། ཞེས་པའི་དགག་པ་འདི་ཡང་རྟགས་ཆོས་དོན་
གསུམ་གྱི་རང་ལྡོག་གི་དབང་དུ་བྱས་པའི་བགྲོ་གླེང་ཡིན་ནམ། དེ་བས་ན་གོང་དུ་བྱས་
པ་ཆོས་ཅན་ཞེས་པའི་བགྲོ་གླེང་དེ་ཡང་འཁོར་གསུམ་ཡིན་ནོ། །དེས་ན་ཁྱེད་ཀྱི་དགག་
པ་དེ་ཐམས་ཅད་དོན་མེད་ཀྱི་དགག་པ་ཡིན་ཏེ། ཆོས་ཅན་མཐུན་སྣང་བ་མེད་པའི་དོན་
- 190 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གོང་དུ་བཤད་པ་ལྟར་ཡིན་གྱི། རང་རྒྱུད་ཀྱི་རྟགས་ཁས་ལེན་པ་རྣམས་ཀྱིས་རྟགས་ཆོས་
དོན་གསུམ་རང་གི་མཚན་ཉིད་ཀྱིས་གྲུབ་པར་ཁས་ལེན་ཅིང་། ཐལ་འགྱུར་བས་དེ་
ཐམས་ཅད་རང་གི་མཚན་ཉིད་ཀྱིས་མ་གྲུབ་པར་ཁས་ལེན་པ་ལ་ག་ལ་བྱེད། དེས་
ན་དེ་ཐམས་ཅད་ཐལ་རོ་ཡིན་ནོ། །
ཁྱེད་ཀྱིས། དེ་ཕྱིར་འདི་དག་རང་བཟོའི་ཆོས་ལུགས་ཡིན། ཞེས་ཆོས་ཅན་མཐུན་
སྣང་བ་མེད་པར་བཤད་པ་འདི་རྣམས་རང་བཟོའི་ཆོས་ལུགས་ཡིན་ཟེར་བ་འདི། འགྲེལ་
པ་ཚིག་གསལ་མཐོང་མ་མྱོང་བའི་ཆགས་སྡང་རྨོངས་གསུམ་གྱི་ཁུར་གྱིས་ནོན་པའི་ང་
རོ་ཡིན་ཏེ། འགྲེལ་པ་ཚིག་གསལ་ལས་ཅི་སྟེ་ཇི་ལྟར་སྒྲ་མི་རྟག་ཅེས་བྱ་བ་ལ་ཆོས་དང་
ཆོས་ཅན་གཉིས་ཀྱི་སྤྱི་ཉིད་གཟུང་བ་ཡིན་གྱི། ཁྱད་པར་ནི་མ་ཡིན་ཏེ། ཁྱད་པར་འཛིན་
ན་ནི་རྗེས་སུ་དཔག་པ་དང་རྗེས་སུ་དཔག་པར་བྱ་བའི་ཐ་སྙད་མེད་པར་འགྱུར་ཏེ། ཞེས་
པས་སློབ་དཔོན་ལེགས་ལྡན་འབྱེད་ཀྱིས་རང་རྒྱུད་ཀྱི་རྟགས་ཡང་དག་ལ་ཆོས་ཅན་
མཐུན་སྣང་བ་དགོས་པའི་འདོད་པ་བརྗོད་ནས། དེ་འགོག་པའི་ཚེ་ཚིག་གསལ་ལས།
དེ་ནི་དེ་ལྟར་མ་ཡིན་ཏེ། འདི་ལྟར་གང་གིས་ཚེ་འདིར་སྐྱེ་བ་བཀག་པ་བསྒྲུབ་བྱའི་ཆོས་
སུ་འདོད་པ་དེའི་ཚེ། དེ་ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་
དངོས་པོ་རྙེད་པ་ནི་ཉམས་(༤ ༢བ)པར་གྱུར་པར་འདིས་རང་ཉིད་ཀྱིས་ཁས་བླངས་པ་
ཉིད་དོ། །ཕྱིན་ཅི་ལོག་དང་ཕྱིན་ཅི་མ་ལོག་པ་དག་ནི་ཐ་སྙད་ཡིན་ནོ། །ཞེས་གསུངས་
པ་འདི་ལ་ཞིབ་ཏུ་གཟིགས་ལ་འབྲུ་སྣོན་མཛད་རྒྱུ་ཅི་འདུག་གཟིགས་དང༌། སླར་རྗེ་
ཙོང་ཁ་པ་ཡབ་སྲས་ལ་གུས་པ་ཆེན་པོ་སྐྱེ་བར་འགྱུར་རོ། །
དེའི་རྗེས་སུ་དགག་པ་ཅིག་ལ། ཤེར་ཕྱིན་མདོ་དང་མངོན་པར་རྟོགས་པའི་རྒྱན། །
སེམས་ཙམ་འགྲེལ་པའི་སྲོལ་འགའ་མ་གཏོགས་པ། །མངོན་པར་རྟོགས་པའི་རྒྱན་
གཞུང་དྲང་དོན་དང་། །འགྲེལ་བྱེད་དབུ་མའི་གཞུང་ལུགས་སྔོན་མ་བྱུང་། །ཞེས་ཟེར་བ་
- 191 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡང་དོན་མེད་ཀྱི་དགག་པ་ཡིན་ཏེ། མངོན་རྟོགས་རྒྱན་སྤྱིར་དྲང་དོན་དུ་མི་འགྲེལ་ཟེར་
བ་ཡིན་ན་ནི། རང་ཉིད་བླུན་པོར་གོ་བར་བྱེད་པ་ཡིན་ཏེ། བློ་གྲོས་མི་ཟད་པའི་མདོ་
ལས། མདོ་སྡེ་གང་དག་ཀུན་རྫོབ་བསྒྲུབ་པ་བསྟན་པ་དེ་དག་ནི་དྲང་བའི་དོན་ཞེས་
བྱའོ། །ཞེས་གསུངས་པ་འདི་བཀའི་དགོངས་འགྲེལ་གྱི་བསྟན་བཅོས་ཁྱད་པར་ཅན་
རྣམས་ལ་ཡང་མཚུངས་པའི་ཕྱིར། གལ་ཏེ་དེ་ལྟར་མི་སྨྲ་ཡི། མངོན་རྟོགས་རྒྱན་དྲང་
དོན་དགོངས་པ་ཅན་དུ་འགྲེལ་དུ་མི་རུང་ཞེས་པའི་དོན་ཡིན་པས། དེ་ལྟར་འགྲེལ་པའི་
དབུ་མའི་གཞུང་ལུགས་སྔོན་མ་བྱུང་ཞེས་པའི་དོན་ཡིན་ནོ། །ཞེ་ན། མངོན་རྟོགས་རྒྱན་
དྲང་དོན་དགོངས་པ་ཅན་དུ་སུས་བཀྲལ། རྗེ་ཙོང་ཁ་པ་ཡབ་སྲས་ཀྱི་ལུགས་ལ་མངོན་
རྟོགས་རྒྱན་དྲང་དོན་དགོངས་པ་ཅན་དུ་འགྲེལ་པ་ནི་རྨི་ལམ་དུ་ཡང་མི་འདོད་དོ། །གལ་
ཏེ་ཁྱེད་རྣམས་ཀྱི་ལུགས་ལ་མངོན་རྟོགས་རྒྱན་དྲང་དོན་དགོངས་པ་ཅན་དུ་ཁས་ལེན་
རིགས་པར་ཐལ། ཁྱེད་རྣམས་ཀྱི་ལུགས་ལ། གཟུང་དོན་རྟོག་པ་སྤོང་ཕྱིར་དང༌། །
འཛིན་པ་མི་སྤོང་ཕྱིར་དང་ནི། །ཞེས་སོགས་དང་། དེ་ནི་མཚན་མར་དམིགས་སྒོ་
ནས། །ཞེས་སོགས་ཀྱི་དྲང་དོན་དགོངས་པ་ཅན་དུ་(༤ ༣ན)ཁས་ལེན་རིགས་པའི་ཕྱིར།
ཞེས་ཟེར་ན། འོ་ན་ཉོན་ཅིག །སློབ་དཔོན་ལྷ་དབང་བློས། ཚད་མ་རྣམ་འགྲེལ་སྒྲ་ཇི་
བཞིན་པ་མ་ཡིན་པའི་དྲང་དོན་དགོངས་པ་ཅན་དུ་འགྲེལ་པར་ཐལ། དེས་འབྱུང་
སེམས་ཐ་དད་ཉིད་ཕྱིར་རོ། །ཞེས་སོགས་ཀྱི་ཕྱི་དོན་སྟོན་པའི་རྣམ་འགྲེལ་གྱི་གཞུང་སྒྲ་
ཇི་བཞིན་པ་མིན་པའི་དྲང་དོན་དགོངས་པ་ཅན་དུ་འགྲེལ་བའི་ཕྱིར། འཁོར་གསུམ་མ་
ཡིན་ནམ། ཆེན་པོ་ཤཱཀ་མཆོག་པ་ད་ལན་མཛད་རྒྱུ་ཅི་གདའ། གལ་ཏེ་རྟགས་གསལ་ལ་
ལན་འདེབས་ན་རང་ཉིད་བླུན་པོར་སྟོན་པ་ཡིན་ནོ། །
གཞན་ཡང་། ཁྱེད་ཉོན་ཅིག །གཟུང་དོན་རྟོག་པ་སྤོང་ཕྱིར་དང་། །ཞེས་སོགས་
དང༌། དེ་ནི་མཚན་མར་དམིགས་སྒོ་ནས། །ཞེས་སོགས་ཀྱི་གཞུང་འདིས་ཉན་རང་
- 192 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཕགས་པས་ཆོས་ཀྱི་བདག་མེད་མ་རྟོགས་པར་བསྟན་པར་ཐལ། གཞུང་འདི་རྣམས་
ལ་ཚིག་འདོན་པ་ཙམ་མ་གཏོགས་པའི་འབྲུ་སྣོན་ཞིག་རྒྱག་རྒྱུ་ཡོད་པའི་ཕྱིར། འདོད་
ན། ཁྱེད་ཀྱི་དབུ་མ་རྣམ་ངེས་ཟེར་བ་དེར་ཉན་རང་འཕགས་པས་ཆོས་ཀྱི་བདག་མེད་
མངོན་སུམ་དུ་རྟོགས་པ་བསྒྲུབས་པས་དངོས་འགལ་ཡིན་པ་ངེས་པར་མཛོད་ཅིག །
གཞན་ཡང་། ཡུམ་བར་མའི་མདོ་དྲང་དོན་དགོངས་པ་ཅན་དུ་འགྲེལ་རིགས་
པར་ཐལ། ཡུམ་བར་མ་ལས། གང་ཡང་དག་པའི་སྐྱོན་མེད་པ་ལ་ཞུགས་པ་དེ་དག་ལ་
ནི་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་སེམས་བསྐྱེད་པའི་མཐུ་མེད་
དོ། །ཞེས་པ་འདི་དྲང་དོན་དགོངས་པ་ཅན་དུ་འགྲེལ་རིགས་པའི་ཕྱིར། མ་ཁྱབ་ན།
དབུ་མ་ཐལ་འགྱུར་བའི་སྐབས་འདིར། གཟུང་དོན་རྟོག་པ་སྤོང་ཕྱིར་དང༌། །ཞེས་
སོགས་དྲང་དོན་དགོངས་པ་ཅན་དུ་འགྲེལ་ན། སྐབས་འདིར་མངོན་རྟོགས་རྒྱན་དྲང་
དོན་དགོངས་པ་ཅན་དུ་འགྲེལ་(༤ ༣བ)རིགས་པ་ཁྱབ་པར་བུད། འདི་ཡང་འཁོར་
གསུམ་ཡིན་ནོ། །རྟགས་མ་གྲུབ་ན། ཐེག་པ་གསུམ་གྱི་རྣམ་པར་བཞག་པ་ནི་དགོངས་པ་
ཅན་ཡིན་གྱི། མཚན་ཉིད་པ་ནི་མིན་ནོ་ཞེས་ལུགས་ལས་འབྱུང་བས། ཞེས་བཤད་པ་མ་
གཟིགས་ལགས་སམ། དེས་ན་མངོན་རྟོགས་རྒྱན་དུ། རང་རྒྱུད་པ་རྗེས་སུ་བཟུང་བའི་
ཕྱིར་དུ་གསུངས་པའི་དྲང་དོན་དགོངས་པ་ཅན་གྱི་ཚིག་ཡོད་ཀྱང༌། མངོན་རྟོགས་རྒྱན་
སྒྲ་ཇི་བཞིན་པ་ཡིན་གྱི་དྲང་དོན་དགོངས་པ་ཅན་མིན་ཏེ། མངོན་རྟོགས་རྒྱན་གྱི་རིགས་
ཀྱི་སྐབས་ལ་སོགས་པ་དུ་མར་སྟོང་པ་ཉིད་ཀྱི་ལྟ་བ་མཐར་ཐུག་པ། མགོན་པོ་ཀླུ་སྒྲུབ་
ཀྱིས་བཤད་པ་དང་ཁྱད་པར་མེད་པར་གསལ་བར་བཤད་པའི་ཕྱིར། དཔེར་ན་ཚད་མ་
རྣམ་འགྲེལ་སོགས་སྡེ་བདུན་གྱི་གཞུང་དུ་མདོ་སྡེ་པའི་རིགས་ཅན་རྗེས་སུ་གཟུང་བའི་
ཕྱིར་དུ་ཕྱི་རོལ་གྱི་དོན་ཡོད་པའི་རྣམ་གཞག་གསུངས་པ་རྣམས། ལྷ་ཤཱཀ་དང་ཆོས་
མཆོག་ལ་སོགས་པའི་མཁས་པ་རྣམས་ཀྱིས་དྲང་དོན་དགོངས་པ་ཅན་དུ་འགྲེལ་ཡང་།
- 193 -



HO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མཁས་པ་དེ་རྣམས་ཀྱིས་ཚད་མ་སྡེ་བདུན་དྲང་དོན་དགོངས་པ་ཅན་དུ་མི་འགྲེལ་བ་
བཞིན་ནོ། ། །
འདིར་སྨྲས་པ། འདི་ན་ཆོས་ཀྱི་རྒྱལ་པོ་ཙོང་ཁ་པས། །མངོན་རྟོགས་རྒྱན་དང་
ཐེག་ཆེན་རྒྱུད་བླ་མ། །ཐལ་འགྱུར་ལུགས་མཆོག་སྟོན་པའི་གཞུང་ཡིན་ཞེས། །སྔོན་མེད་
ལེགས་བཤད་གཎྜིའི་སྒྲ་ཆེན་པོ། །ཡང་ཡང་བསྒྲགས་ནས་བསྔགས་པ་ཆེར་མཛད་
ཀྱང་། །མ་ཐོས་སྐད་དུ་བླུན་པོ་མགོ་བསྐོར་ཕྱིར། །མངོན་རྟོགས་རྒྱན་གཞུང་དྲང་དོན་
འགྲེལ་པ་ཡི། །དབུ་མའི་གཞུང་འདི་ལེགས་པ་མ་ཡིན་ཞེས། །སྐུར་པ་འདེབས་འདི་སུ་
ཡིས་དབང་མེད་བཅོལ། །འོན་ཀྱང་ཆགས་དང་སྡང་བའི་དབང་ལས་ཡིན། །ཞེས་པ་
འདི་བར་སྐབས་ཀྱི་ཚིགས་སུ་(༤༤ན)བཅད་པའོ། །
ཡང་དེའི་རྗེས་སུ་འདི་སྐད་ཅེས། ཤེས་སྒྲིབ་སྤངས་པའི་ཉན་ཐོས་ཡོད་ཅེས་པའི། །
རང་རྒྱུད་ལུགས་འདི་ཤིན་ཏུ་མཛེས་མ་ཡིན། །བདེན་གྲུབ་རིགས་པས་སྒྲུབ་པའི་དབུ་
མ་པ། །ཡོད་ཅེས་སྨྲ་བ་རང་ཚིག་འགལ་བའི་ཁུར། །ཞེས་སྨྲ་བ་འདི་ནི་བླུན་པོ་མང་
པོའི་དབུས་སུ་འདི་ལྟར་དགག་པ་བྱས་ན། འདི་འདྲའི་གྲུབ་མཐའ་ཁས་ལེན་པ་སྙམ་
ནས་ཁོ་བོ་ཅག་གི་གྲུབ་མཐའ་ལ་སྐུར་པ་འདེབས་རེ་བར་འདུག་ནའང་། དགག་པ་
འདིས་ཁྲོམ་མི་ཐུབ་སྟེ། དེའི་རྒྱུ་མཚན། འདིར་ཤེས་སྒྲིབ་སྤངས་པའི་ཉན་ཐོས་ཡོད་
ཅེས་པ། རྗེ་ཙོང་ཁ་པ་ཡབ་སྲས་སུའི་གཞུང་ན་འདུག་སྟོན་ཅིག །གལ་ཏེ་སྟོན་རྒྱུ་མེད་ན།
རྫུན་ཆེན་པོ་འདི་འདྲ་ལབ་ནས་དགག་པ་གཏོང་བ་རྒྱལ་ཁྲིམས་རྣལ་དུ་ཡོད་ན་ཆད་པས་
གཅད་པའི་རིགས་སོ། །
གལ་ཏེ་ཁྱེད་ཀྱིས་དབུ་མ་རང་རྒྱུད་པའི་སྐབས་སུ། སྟོང་ཉིད་རྟོགས་པའི་བྱང་
སེམས་ཚོགས་ལམ་པ་ཐེག་ཆེན་ལམ་དུ་ཞུགས་པ་དེས། སྟོང་ཉིད་རྟོགས་ཟིན་གོམས་
པར་བྱས་པས་ཆོས་ཀྱི་བདག་འཛིན་མངོན་གྱུར་རེ་ཞིག་སྤངས་པ་འོང་ཡང་། ཚོགས་
- 194-



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མཐའ་ཡས་པ་གསོག་པའི་གྲོགས་མེད་པར་ཆོས་ཀྱི་བདག་འཛིན་གྱི་ས་བོན་སྤངས་པ་
མི་སྲིད་ཅེས་སྨྲ་དགོས་སོ། །ཞེས་ཊིཀ་ཆེན་དགོངས་པ་རབ་གསལ་ལས་བཤད་པ་མིན་
ནམ། ཞེ་ན། བཤད་མོད། ཚོགས་མཐའ་ཡས་པ་གསོག་པ་གྲོགས་མེད་པར་ཆོས་ཀྱི་
བདག་འཛིན་གྱི་ས་བོན་སྤངས་པ་མི་སྲིད་པར་སྨྲ་དགོས་སོ། །ཞེས་པ་འདིས་ཆོས་ཀྱི་
བདག་འཛིན་སྤངས་པའི་ཉན་ཐོས་ཡོད་ཅེས་བསྟན་པ་ཡིན་ནམ། མེད་ཅེས་བསྟན་པ་
གང་ཡིན་པ་འདུག་བསམ་བློ་ཐོང་ལ། དེ་ནས་དགག་པ་གཏོང་རྒྱུ་འདུག་ན་(༤༤བ)
ཐོང་ཞིག ། །
དེས་ན་ཁྱེད་ལ་འདི་དྲི་བར་བྱ་སྟེ། སྟོང་ཉིད་རྟོགས་པའི་བྱང་སེམས་ཚོགས་ལམ་
པ་ཐེག་ཆེན་ལམ་དུ་ཞུགས་པ་དེས་ཐེག་ཆེན་ལམ་དུ་སྟོང་ཉིད་མངོན་སུམ་དུ་རྟོགས་པ་
དང་རྟོགས་ཟིན་གོམས་པར་བྱས་པས། རེ་ཞིག་ཆོས་ཀྱི་བདག་མངོན་གྱུར་ཙམ་སྤོང་
ནུས་སམ་མི་ནུས། དང་པོ་ལྟར་ན་ཁྱེད་ཀྱི་དགག་པ་དེ་སུ་ལ་གཏོང་བ་ཡིན། གཉིས་པ་
ལྟར་ན། སྟོང་ཉིད་མངོན་སུམ་དུ་རྟོགས་པའི་ཤེས་རབ་ཇི་ཙམ་བསྒོམས་ཀྱང་། བདག་
འཛིན་མངོན་གྱུར་ཙམ་ལ་ཡང་གནོད་མི་ནུས་པ་འདི་ཁྱོད་ཀྱི་གྲུབ་མཐའི་བགོ་སྐལ་
མཛོད་ལ། ཤིང་རྟ་ཆེན་པོ་རྣམས་ཀྱི་གཞུང་། དེའི་གནོད་བྱེད་ནི། བདག་མེད་མཐོང་
བས་འགལ་བ་ཡིན། །ཞེས་སོགས་ཁོག་ལ་བདག་མེད་རྟོགས་པའི་ཤེས་རབ་ཀྱིས་
བདག་འཛིན་ལ་གཏན་མི་གནོད་པར་ཁས་ལོངས་ཤིག །
ཡང་ཁྱེད་ཀྱིས། བདེན་གྲུབ་རིགས་པས་གྲུབ་པའི་དབུ་མ་པ། །ཡོད་ཅེས་སྨྲ་བ་
རང་ཚིག་འགལ་བའི་ཁུར། །ཞེས་གྱ་ཚོམ་དུ་སྨྲ་བ་འདི་ཁྱེད་རང་ལ་དགག་པ་གཏོང་
འདོད་པ་ཡིན་ལས་ཆེ། ཁྱེད་རང་གྱིས་བརྩམས་པའི་ལུགས་གཉིས་རྣམ་འབྱེད་ཅེས་
པའི་ཇོ་ནང་སྐབས་དེར་དབུ་མ་ཆེན་པོའི་སྐབས་སུ། སྟོང་ཉིད་བདེན་གྲུབ་ཁས་བླངས་
ནས་ཆོས་རྗེ་ས་པཎ་དང༌། རྗེ་ཙོང་ཁ་པ་ལ་སོགས་གངས་ཅན་གྱི་མཁས་གྲུབ་རྣམས་
- 195 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ནོར་བར་བྱས་ནས། སྟོང་ཉིད་བདེན་གྲུབ་ཁས་བླངས་པ་མིན་ནམ། ཁོ་བོ་ཅག་རང་
རྒྱུད་པའི་སྐབས་སུ། བདེན་གྲུབ་ཡོད་ཅེས་རྨི་ལམ་དུ་ཡང་མི་འདོད་དོ། །གལ་ཏེ་སྟོང་
ཐུན་སྐལ་བཟང་མིག་འབྱེད་དུ། རང་རྒྱུད་པ་མན་ཆད་ཀྱི་རང་སྡེ་འདི་དག་གིས་གང་
ཟག་བདག་མེད་མཚན་ཉིད་ཚང་བ་ཚད་མས་རྟོགས་པ་ལྟ་ཞོག །གང་ཟག་གི་བདག་
འཛིན་ལྷན་སྐྱེས་ཀྱི་ཞེན་ཡུལ་སུན་མ་བྱུང་བར་རང་(༤(ན)སྡེ་འདི་དག་ལ་ཡོད་པའི་
སྟེང་དུ། གང་ཟག་གི་བདག་འཛིན་ཀུན་བརྟགས་ཀྱིས་སྒྲོ་བཏགས་པའི་གང་ཟག་གི་
བདག་རང་ལུགས་ལ་དམ་བཅའ་བས་ལྷག་དང་བཅས་པའི་ཕྱིར། རྩོད་གཞི་མིན་པའི་
མ་ངེས་པ་སྟོན་རྒྱུ་ཡོད་ན་སྨྲོས་ཤིག་ཅེས་བཤད་པ་འདིས་འཁྲུལ་པ་ཡིན་ན། དེའི་དོན་
ཁོ་བོས་བཤད་ཀྱི་ཉོན་ཅིག །དེ་ཡང་རང་རྒྱུད་པས་སྤྱི་ལྡོག་ནས་གང་ཟག་བདེན་གྲུབ་
དང༌། གང་ཟག་གི་བདག་ལ་སོགས་པ་ཁས་མི་ལེན་ཀྱང་། དེས་གང་ཟག་རང་གི་
མཚན་ཉིད་ཀྱིས་གྲུབ་པར་ཁས་བླངས་པས། ཐལ་འགྱུར་བས་བཤད་པའི་གང་ཟག་གི་
བདག་རང་རྒྱུད་པས་ཁས་བླངས་ཞེས་པ་དང་། ཐལ་འགྱུར་བ་ལྟར་གྱི་གང་ཟག་གི་
བདག་འཛིན་ཀུན་བརྟགས་ཀྱི་ཞེན་ཡུལ་རང་རྒྱུད་པས་རང་ལུགས་ལ་ཁས་ལེན་ཞེས་
པའི་དོན་ཡིན་ནོ། །དེ་ལྟར་ཡང་དྲང་ངེས་རྣམ་འབྱེད་ལས། མཁས་པ་དེ་དག་ཀྱང་ཆོས་
བདེན་པར་ཡོད་པའི་གྲུབ་མཐའ་རིགས་པའི་སྒོ་དུ་མས་འགོག་ཅིང་། བདེན་མེད་དུ་
ལེགས་པར་ཞལ་གྱིས་བཞེས་པས་དབུ་མ་པ་ནི་ཡིན་ནོ། །ཞེས་གསུངས་པ་ཁྱེད་ཀྱིས་
གཟིགས་ལགས་སམ། །
ཡང་དགག་པ་ཅིག་ལ། རང་རྒྱུད་གཞུང་ནས་བཤད་པའི་ལྟ་བ་དེ། །ཇི་བཞིན་
དབུ་མའི་ལྟ་བ་མིན་གྱུར་ན། །དེ་ནས་ཇི་སྐད་བཤད་པའི་བདེན་འཛིན་ཡང་། །ཆོས་ཀྱི་
བདེན་འཛིན་མིན་པར་ཐལ་བར་འགྱུར། །ཞེས་པའི་དགག་པ་འདི་འདྲ་དབུ་མ་ཐལ་
རང་གི་གཞུང་ལ་སྦྱངས་པ་ཡེ་མ་བྱས་པའི་དགག་པ་ཡིན་ཏེ། རང་རྒྱུད་གཞུང་ནས་
- 196 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
བཤད་པའི་ལྟ་བ་དེ་དབུ་མའི་ལྟ་བ་མིན་ན། དེ་ནས་བཤད་པའི་བདེན་འཛིན་དེ་ཆོས་
ཀྱི་བདེན་འཛིན་(༤༥བ)མ་ཡིན་པ་ལས་འོས་མེད། དེ་ནས་བཤད་པའི་བདེན་འཛིན་དེ་
ཆོས་ཀྱི་བདེན་འཛིན་མ་ཡིན་པ་འདོད་དོ། །སྐྱོན་གཏོང་རྒྱུ་འདུག་ན་ཐོང་ཞིག ། །
དེའི་རྗེས་སུ། རང་རང་གཞུང་ནས་བཤད་པའི་སྒྲིབ་པ་ཀུན། །དེ་ནས་བཤད་པའི་
གཉེན་པོས་མི་སེལ་ན། །རྒྱལ་བས་དབང་པོར་འཚམ་པའི་ཆོས་བསྟན་པ། །ཚད་ལྡན་
མཁས་པའི་གཞུང་གིས་བཀྲལ་བ་འགལ། །ཞེས་དང་། ཡང་དོན་འདྲ་བ་ལ། དགག་པ་
མང་པོ་ཞིག་བཏང་ན་ངེད་ཀྱི་ཕྱོགས་ལ་སྐྱོན་མང་པོ་གོ་རུ་རེ་ནས། དེའི་རྗེས་སུ། མངོན་
པའི་གཞུང་ལས་འཇིག་རྟེན་འདས་ལམ་དུ། །བཤད་པ་དེ་དག་ཇི་བཞིན་མ་ཡིན་ན། །
དེ་ནས་བཤད་པའི་ཆགས་བྲལ་དེ་དག་ལ། །དཔྱོད་ལྡན་སུ་ཞིག་ཡིད་བརྟན་བྱེད་པར་
ནུས། །རྒྱ་ཆེན་མངོན་པའི་གཞུང་ལས་བཤད་པ་ཡི། །ཐར་པ་དག་ལ་ཡིད་བརྟན་མི་རུང་
ན། །ཟབ་མོ་མདོ་སྡེར་བཤད་པའི་ཀུན་མཁྱེན་ལ། །ཡིད་བརྟན་བྱེད་པའི་སྐལ་ལྡན་སུ་
ཞིག་འབྱུང༌། །ཐལ་འགྱུར་མ་རྟོགས་ཤིང་རྟའི་སྲོལ་ཀུན་གྱིས། །ཐམས་ཅད་མཁྱེན་
པའི་ལམ་བཟང་སྨོས་ཅི་དགོས། །ཐར་པར་བགྲོད་པའི་ལམ་ཡང་མ་བསྟན་ཕྱིར། །འདི་
དག་ཐར་འདོད་འཇུག་པའི་སྒོ་མིན་ཞེས། །དམ་ཆོས་ཕལ་ཆེར་སྤོང་བའི་སྡིག་ཅན་ལ། །
བློ་གསལ་སྐྱེ་བོ་ཀུན་ཀྱང་བག་ཡོད་མཛོད། །ཅེས་རྗེ་ཙོང་ཁ་པ་ཡབ་སྲས་ལ་དམ་ཆོས་
ཕལ་ཆེར་སྤོང་བའི་སྡིག་ཅན་ཞེས་སྐུར་ཞུས་ཁམ་ཆེ་བ་དང་། ཡང་དེའི་རྗེས་སུ། དབུ་
མའི་གྲུབ་མཐར་མ་ཞུགས་གང་ཟག་འགའ། །ཐར་པ་ཙམ་ཡང་ཐོབ་པའི་སྐབས་མེད་
ན། །ཀུན་ཀྱང་ཐེག་པ་ཆེན་པོར་རིགས་གཅིག་པས། །ཐེག་པ་གསུམ་གྱི་རྣམ་གཞག་
འདོད་པ་རྣམས། །ཞེས་སོགས་དགོས་མེད་ཀྱི་དགག་པ་མང་པོ་ལྡབས་ཀྱིན་བཏང་
འདུག་པ་འདི་རྣམས་ལ་ལན་གདབ་དགོས་པ་མི་(༤༦ན)འདུག་ཀྱང་། ཁྱེད་ཧ་ཅང་མགོ་
འཁོར་འདུག་པས་བཤད་པར་བྱའི་ལེགས་པར་ཉོན་ཅིག །དཔལ་མགོན་འཕགས་པ་
- 197 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀླུ་སྒྲུབ་ཀྱི་རྩ་བ་ཤེས་རབ་ཏུ། གང་དག་བདེན་པ་འདི་གཉིས་ཀྱི། །རྣམ་དབྱེ་རྣམ་པར་
མི་ཤེས་པ། །དེ་དག་སངས་རྒྱས་བསྟན་པ་ལ། །ཟབ་མོའི་དེ་ཉིད་རྣམ་མི་མཐོང་། །
ཞེས་ཐལ་འགྱུར་བའི་ལུགས་ཀྱི་བདེན་གཉིས་ཀྱི་རྣམ་གཞག་མི་ཤེས་པས་སངས་རྒྱས་
ཀྱི་བསྟན་པ་ལ་ཟབ་མོའི་དེ་ཉིད་མི་མཐོང་། ཞེས་གྲུབ་མཐའ་སྨྲ་བ་འོག་མ་རྣམས་ཀྱིས་
ཟབ་མོའི་དེ་ཁོ་ན་ཉིད་མ་མཐོང་བར་གསུངས་པ་འདི་ཡང་། དམ་ཆོས་ཕལ་ཆེར་སྤོང་
བའི་སྡིག་ཅན་ཡིན་པར་ཐལ། རྗེ་ཙོང་ཁ་པས་ཐལ་འགྱུར་བའི་ལུགས་ཀྱི་ལྟ་བ་རྣམ་
དག་མ་རྟོགས་པར་ཐར་པ་ཐོབ་པའི་གང་ཟག་མེད་ཅེས་བཤད་པ་དམ་ཆོས་ཕལ་ཆེར་
སྤོང་བའི་སྡིག་ཅན་ཡིན་པའི་ཕྱིར། འཁོར་གསུམ། དེ་བཞིན་དུ་དཔལ་ལྡན་ཟླ་བ་
གྲགས་པ་ཡང་དམ་ཆོས་ཕལ་ཆེར་སྤོང་བའི་སྡིག་ཅན་ཡིན་པར་ཐལ། དབུ་མ་འཇུག་
པར་དཔལ་ལྡན་ཟླ་བས། སློབ་དཔོན་ཀླུ་སྒྲུབ་ཞབས་ཀྱིས་ལམ་ལས་ནི། །ཕྱི་རོལ་གྱུར་
ལ་ཞི་བའི་ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་
ཉམས་པས་ཐར་པ་འགྲུབ་ཡོད་མིན། །ཞེས་ཐལ་འགྱུར་བའི་ལྟ་བ་རྒྱུད་ལ་མ་སྐྱེས་
པར་ཐར་པ་ཐོབ་པའི་གང་ཟག་མི་སྲིད་པར་བཤད་པའི་ཕྱིར། འདི་ཐལ་འགྱུར་མ་
རྟོགས་ཤིང་རྟའི་སྲོལ་ཀུན་ལ། ཞེས་པའི་དགག་ཚིག་ངན་པ་དེ་ལ། འཁོར་གསུམ་
ཡིན་པ་ངེས་པར་མཛོད། གཞན་ཡང་རྒྱལ་སྲས་ཞི་བ་ལྷ་དེ་དམ་ཆོས་ཕལ་ཆེར་སྤོང་
བའི་སྡིག་ཅན་ཡིན་པར་ཐལ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པས་
སྟོང་པའི་སྟོང་ཉིད་རྟོགས་པའི་(༤༦བ)ལམ་འདི་མེད་པར་བྱང་ཆུབ་གསུམ་པོ་གང་ཡང་
ཐོབ་པ་མི་སྲིད་པར་བཞེད་པའི་ཕྱིར། འཁོར་གསུམ། རྟགས་ཁས་མི་ལེན་ནོ་ཞེ་ན།
སྤྱོད་འཇུག་ལས། བདེན་པ་མཐོང་བས་གྲོལ་འགྱུར་གྱི། །སྟོང་ཉིད་མཐོང་བས་ཅི་ཞིག་
བྱ། །ཞེས་གྲུབ་མཐའ་འོག་མའི་འདོད་པ་བརྗོད་ནས། དེ་འགོག་པ་ན། གང་ཕྱིར་ལུང་
ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །ཞེས་བཤད་པ་འདི་རྣམས་
- 198 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཡི་གེར་བྲིས་ནས་ཁྱེད་རང་གི་མགུལ་ལ་ཐོགས་ལ། ཕྱིན་ཆད་ཤིང་རྟ་ཆེན་པོ་རྣམས་ཀྱི་
གཞུང་ལ་སྐུར་པ་འདེབས་པར་མ་གྱུར་ཅིག་ཅེས་སྨོན་ལམ་ཐོབ་མཛོད། མདོར་ན་ཁོ་བོ་
ཅག་ཤིང་རྟ་ཆེན་པོ་ཀླུ་སྒྲུབ་ཡབ་སྲས་ཀྱི་གཞུང་སྒྲ་ཇི་བཞིན་དུ་ཁས་བླངས་ནས། ཐལ་
འགྱུར་གྱི་ལྟ་བ་རྣམ་པར་དག་པ་མ་རྟོགས་པར་གྲུབ་མཐའ་འོག་མའི་གཞུང་ནས་བཤད་
པའི་སྟོང་ཉིད་ཇི་ཙམ་བསྒོམས་ཀྱང་ཐར་པ་ཐོབ་པ་མི་སྲིད་པར་ཐང་བསྐྱངས་ནས་ཁས་
ལེན་གྱི། སྐུར་ཞུས་ཙམ་མ་ཡིན་པའི་དགག་པ་གཏོང་རྒྱུ་འདུག་ན་ཐོང་ཞིག་ལན་གསུམ་
འགྱུར་དུ་སྦྱིན་པར་བྱའོ། །ལར་ཆོས་སྤོང་གི་ལས་ཞེས་བྱ་བ་འདི་ཁྱེད་ཀྱིས་བསགས་པ་
ཡིན་ཏེ། ཁྱེད་ཀྱིས་ལུགས་གཉིས་རྣམ་འབྱེད་ཅེས་པ་དེར། ཡུམ་རྒྱས་འབྲིང་བསྡུས་
གསུམ་ནས་བཤད་པའི་སྟོང་ཉིད་དེ་ཆད་སྟོང་མེད་དགག་ཡིན་གྱི། བསྒོམ་པས་ཉམས་
སུ་བླང་བྱའི་སྟོང་ཉིད་མ་ཡིན། ཞེས་རྒྱལ་བའི་གསུང་རབ་ཀུན་གྱི་སྙིང་པོ་ཤེས་རབ་ཀྱི་
ཕ་རོལ་ཏུ་ཕྱིན་པའི་མདོ་ལ་སྐུར་པ་འདེབས་པ་དང་། དེ་བཞིན་དུ་དབུ་མ་རིགས་ཚོགས་
དང༌། ཟླ་བ་གྲགས་པའི་གཞུང་རྣམས་ཀྱིས་ཆད་སྟོང་མེད་དགག་ཙམ་བསྟན་གྱི།
བསྒོམ་པས་ཉམས་སུ་བླང་བྱའི་ལྟ་བ་མ་བསྟན་ཞེས། སྐུར་པ་འདི་ཙམ་བཏབ་པ་འདི་
ཆོས་(༤༧ན)སྤོང་མ་ཡིན་ན། ཆོས་སྤོང་དེ་གང་ལ་ཟེར་བ་ཡིན། །
འདིར་སྨྲས་པ། རྒྱལ་བའི་གསུང་གི་གཅེས་མཛོད་ཡུམ་གྱི་མདོར། །ཆད་སྟོང་མེད་
དགག་ཙམ་ཞིག་མ་གཏོགས་པ། །སངས་རྒྱས་དགོངས་པའི་ལྟ་བ་མ་བསྟན་ཞེས། །
དམ་ཆོས་ཕལ་ཆེར་སྤོང་བའི་སྡིག་ཅན་ལ། །བློ་གསལ་སྐྱེ་བོ་ཀུན་ཀྱང་བག་ཟོན་
མཛོད། །འདི་འདྲ་རྒྱ་བོད་མཁས་གྲུབ་སུ་ཡིས་བཤད། །ཡོད་མེད་ཕྱོགས་འཇིག་ཀླུ་
སྒྲུབ་གཞུང་ལུགས་དང་། །དེ་དོན་འགྲེལ་པ་ཟླ་བའི་གཞུང་རྣམས་ཀྱིས། །ཆད་ལྟ་
འབའ་ཞིག་བསྟན་པས་དགག་རིགས་ཞེས། །དམ་ཆོས་ཕལ་ཆེར་སྤོང་བའི་སྡིག་ཅན་
ལ། །བློ་གསལ་སྐྱེ་བོ་ཀུན་ཀྱང་བག་ཟོན་མཛོད། །དགྲ་བཅོམ་རྣམས་ཀྱིས་མྱང་འདས་
- 199 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མ་ཐོབ་ལ། །མོའུ་འགལ་བུ་ཡིས་གྲོལ་བ་མ་ཐོབ་ཅིང་། །ཐེག་ཆེན་འཕགས་པས་སྟོང་ཉིད་
མ་རྟོགས་ཞེས། །འཕགས་ལ་སྐུར་པ་འདེབས་པའི་སྡིག་ཅན་ལ། །བློ་གསལ་སྐྱེ་བོ་
ཀུན་ཀྱང་བག་ཟོན་མཛོད། །ཅེས་བརྗོད་པར་བྱའོ། །
དེས་ན་ཁྱེད་ཀྱིས་སྐུ་ཚེའི་སྟོད་ལ་དགག་པའི་ཡི་གེ་འདི་དང་དབུ་མ་རྣམ་ངེས་
ཞེས་པའི་གཞུང་བརྩམས་ཏེ། དབུ་མ་ཐལ་འགྱུར་བའི་གཞུང་འཐད་པར་ཁས་བླངས།
ཚེ་མཇུག་ལ་ཇོ་ནང་པའི་ལུགས་ཀྱི་ལྟ་ངན་དེ་ཁས་བླངས་ནས་ཀླུ་སྒྲུབ་ཡབ་སྲས་ཀྱི་
ལུགས་འགོག་པའི་བསྟན་བཅོས་ལུགས་གཉིས་རྣམ་འབྱེད་ཅེས་པ་བརྩམས་ནས་ཚེ་
འདི་ལ་སྐྱ་ལོག་སེར་ལོག་གི་གྲུབ་མཐའ་ངན་པ་འཛིན་པ་དང་། གཞུང་ཟབ་མོ་རྣམས་
ལ་སྐུར་པ་འདེབས་པའི་ལས་སྟོབས་པོ་ཆེ་གསོག་པ་འདི་ནི་མཐོང་ཆོས་ལ་མྱོང་གྱུར་གྱི་
ལས་ཡིན་པས་འདིར་ཡང་ལས་བདག་གིར་(༤ ༧བ)མཛོད་ཅིག ། །
ད་ཁྱེད་ཀྱི་དགག་པ་རྣམས་རིམ་པ་བཞིན་དུ་བཀག་ན། རང་རང་གཞུང་ནས་
བཤད་པའི་སྒྲིབ་པ་ཀུན། །དེ་ནས་བཤད་པའི་གཉེན་པོས་མི་སེལ་ན། །རྒྱལ་བས་
དབང་པོར་འཚམ་པའི་ཆོས་བསྟན་པ། །ཚད་ལྡན་མཁས་པའི་གཞུང་གིས་བཀྲལ་བ་
འགལ། །ཞེས་པ་འདི་ནི་ཁྱེད་རང་གི་མགོ་བོ་རྡུང་བའི་དགག་པ་ཡིན་ནོ། །འོ་ན་ཐལ་
འགྱུར་བའི་གཞུང་ནས་བཤད་པའི་ཆོས་ཐམས་ཅད་བདེན་པས་སྟོང་པའི་སྟོང་ཉིད་མ་
རྟོགས་ཀྱང་། དངོས་སྨྲ་བའི་གཞུང་ནས་བཤད་པའི་སྟོང་ཉིད་མཐོང་ཟིན་གོམས་པར་
བྱས་པས། དངོས་སྨྲ་བའི་གཞུང་ནས་བཤད་པའི་བདེན་འཛིན་སྤོང་ནུས་སམ་མི་ནུས།
གཉིས་པ་ལྟར་ན་ཁྱེད་རང་དམ་ཆོས་ཕལ་ཆེར་སྤོང་བའི་སྡིག་ཅན་ཡིན་པར་ཐལ། ཁྱེད་
རང་རང་གཞུང་ནས་བཤད་པའི་སྒྲིབ་པ་ཀུན། དེ་ནས་བཤད་པའི་གཉེན་པོས་མི་སེལ་
བར་འདོད་པའི་རྒོལ་བ་ཡིན་པའི་ཕྱིར། དང་པོ་ལྟར་ན། ཆོས་ཐམས་ཅད་བདེན་པས་
སྟོང་པའི་སྟོང་ཉིད་མ་རྟོགས་ཀྱང་། ཐར་པ་ཐོབ་པའི་གང་ཟག་ཅིག་ཡོད་པར་ཁས་ལེན་
- 200 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་འདུག་པ། དེ་འདྲའི་གང་ཟག་དེ་ཆོས་ཅན། ཁྱོད་ཀྱིས་བདག་མེད་རྟོགས་པར་
ཐལ། ཁྱོད་འཕགས་པ་ཡིན་པའི་ཕྱིར། འཁོར་གསུམ། འོན་ཀྱང་མ་གྲུབ་ན། དེར་ཐལ།
ཁྱེད་ཐར་པ་ཐོབ་པའི་གང་ཟག་ཡིན་པའི་ཕྱིར། ཡང་འཁོར་གསུམ། རྩ་བར་མ་ཁྱབ་ན།
ཁྱེད་ཀྱི་དབུ་མ་རྣམ་ངེས་ཟེར་བ་དེར། འཇུག་འགྲེལ་གྱི་དོན་འཆད་པ་ན། འཕགས་པ་
ཡིན་ན་ཆོས་ཀྱི་བདག་མེད་རྟོགས་པས་ཁྱབ། འཕགས་པ་ཡིན་ན་བདག་མེད་རྟོགས་
པས་ཁྱབ། འཕགས་པ་ཡིན་ན་སྟོང་ཉིད་རྟོགས་མི་དགོས་ཏེ། དེ་ཡིན་ན་མཐའ་བྲལ་
ཆེན་མོ་རྟོགས་མི་དགོས་པའི་ཕྱིར། ཞེས་སྨྲས་པ་དྲན་པར་མཛོད་ཅིག །
གཞན་ཡང་ཁྱེད་ལ་འདི་འདྲི་(༤༨ན)བར་བྱ་སྟེ། སེམས་ཙམ་པས་གཞུང་ནས་
བཤད་པའི་ལྟ་བ་ཙམ་བསྒོམས་པ་ལ་བརྟེན་ནས་ཐར་པ་ཐོབ་ནུས་སམ་མི་ནུས། དང་
པོ་ལྟར་ན་འོ་ན་ཉོན་ཅིག །སེམས་ཙམ་གྱི་གཞུང་ནས་བཤད་པའི་ལྟ་བ་ཙམ་བསྒོམས་
པ་ལ་བརྟེན་ནས་ཤེས་སྒྲིབ་སྤོང་ནུས་པར་ཐལ། དེ་ནས་བཤད་པའི་ལྟ་བ་ཙམ་བསྒོམས་
པ་ལ་བརྟེན་ནས་ཐེག་ཆེན་གྱི་ཐར་པ་ཐོབ་ནུས་པའི་ཕྱིར། དེར་ཐལ། དེ་ལ་བརྟེན་
ནས་ཐར་པ་ཐོབ་ནུས་པ་གང་ཞིག །དེ་ལ་བརྟེན་ནས་ཐེག་དམན་གྱི་ཐར་པ་ཐོབ་མི་
ནུས་པའི་ཕྱིར། རྟགས་དང་པོ་དངོས། གཉིས་པ་འོག་ཏུ་བསྒྲུབ། རྩ་བར་འདོད་ན།
སེམས་ཙམ་པས་བདེན་གྲུབ་ཁས་བླངས་ནས། སྟོན་པ་སངས་རྒྱས་ཀྱིས་ཤེས་སྒྲིབ་
སྤངས་པར་འདོད་པ་ལ། རྗེ་བཙུན་བྱམས་པས། གཞན་གྱི་ཆོས་རྣམས་ཀྱང་ཡོད་
ལ། །ཤེས་བྱ་ལ་ཡང་སྟོན་པ་ཡི། །སྒྲིབ་པ་ཟད་པར་བརྗོད་པ་གང་། །དེ་ལ་ཁོ་བོས་
མཚར་དུ་རྩིས། །ཞེས་བཞད་གད་ཀྱི་གནས་སུ་མཛད་པ་མི་རིགས་པར་ཐལ། སེམས་
ཙམ་གྱི་གཞུང་ནས་བཤད་པའི་ལྟ་བ་ཙམ་གོམས་པར་བྱས་པ་ལ་བརྟེན་ནས་ཤེས་སྒྲིབ་
སྤོང་ནུས་པའི་ཕྱིར། ལན་མེད་དོ། །
གཉིས་པ་ལྟར་ན་རྩོད་པ་སྨྲ་བ་པོ་ཁྱེད་རང་ཆོས་ཅན། དམ་ཆོས་ཕལ་ཆེར་སྤོང་
201 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བའི་སྡིག་ཅན་ཡིན་པར་ཐལ། སེམས་ཙམ་གྱི་གཞུང་ནས་བཤད་པའི་ལམ་ཙམ་གཙོ་
བོར་བསྒོམས་པ་ལ་བརྟེན་ནས་ཐམས་ཅད་མཁྱེན་པའི་གོ་འཕང་ལྟ་ཅི་སྨོས། ཐར་པ་
ཙམ་ཡང་ཐོབ་མི་ནུས་པར་ཁས་ལེན་པའི་གང་ཟག་ཡིན་པའི་ཕྱིར། འཁོར་གསུམ།
འདི་འཁོར་གསུམ་ཡིན་ཏེ། ཁྱེད་རང་གིས། ཐལ་འགྱུར་མ་རྟོགས་ཤིང་རྟའི་སྲོལ་ཀུན་
གྱིས། །ཐམས་ཅད་(༩ རབ)མཁྱེན་པའི་ལམ་བཟང་སྨོས་ཅི་དགོས། །ཐར་པར་བགྲོད་
པའི་ལམ་ཡང་མ་བསྟན་ཕྱིར། །འདི་དག་ཐར་འདོད་འཇུག་པའི་སྒོ་མིན་ཞེས། །དམ་
ཆོས་ཕལ་ཆེར་སྤོང་བའི་སྡིག་ཅན་ལ། །བློ་གསལ་སྐྱེ་བོ་ཀུན་ཀྱང་བག་ཟོན་མཛོད། །
ཅེས་སྨྲས་པ་དྲན་པར་མཛོད་ཅིག ། །
གཞན་ཡང་། སེམས་ཙམ་གྱི་གཞུང་ནས་བཤད་པའི་ལམ་ཙམ་བསྒོམས་པ་ལ་
བརྟེན་ནས་ཐར་པ་ཐོབ་མི་ནུས་པར་ཐལ། དེ་ལ་བརྟེན་ནས་ཐེག་དམན་གྱི་ཐར་པ་
ཡང་ཐོབ་མི་ནུས། དེ་ལ་བརྟེན་ནས་ཐེག་ཆེན་གྱི་ཐར་པ་ཡང་ཐོབ་མི་ནུས་པའི་ཕྱིར།
དང་པོ་མ་གྲུབ་ན། ཐེག་ཆེན་གྱི་སྡེ་སྣོད་ནས་བཤད་པའི་ལམ་གཙོ་བོར་བསྒོམས་པ་ལ་
བརྟེན་ནས། ཐེག་དམན་གྱི་བྱང་ཆུབ་ཐོབ་པར་འདོད་པ་ལས་ཐ་ཆད་པའི་གྲུབ་མཐའ་
ཁྱོད་མ་ཡིན་པ་སུ་ལ་ཡོད་སོམས་ཤིག །རྟགས་གཉིས་པ་མ་གྲུབ་ན། ཐལ་འགྱུར་བའི་
ལྟ་བ་གཏན་མ་རྟོགས་པའི་ཡང་དག་པར་རྫོགས་པའི་སངས་རྒྱས་ཡོད་པ་ངོ་མཚར་ཆེ།
དེས་ན་ཁྱེད་ཀྱི་དགག་པ་དེ་རྣམས་ལ་འཇུག་ཨེ་འདུག་ཐུགས་བསམ་ཐོང་མཛོད། །
གཞན་ཡང་། གྲུབ་མཐའ་འོག་མའི་གཞུང་ནས་བཤད་པའི་ལྟ་བ་ཙམ་བསྒོམས་
པས་འཕགས་ལམ་ཐོབ་པ་མེད་པར་ཐལ། འཕགས་པ་ཡིན་ན་ཐལ་འགྱུར་བའི་འདོད་པ་
ལྟར་གྱི་འཕགས་པ་ཡིན་དགོས་པའི་ཕྱིར་ཏེ། འཕགས་པ་ཡིན་ན་ཐལ་འགྱུར་བའི་འདོད་
པ་ལྟར་གྱི་བདེན་མེད་མངོན་སུམ་དུ་རྟོགས་པས་ཁྱབ་པའི་ཕྱིར་ཏེ། འཇུག་འགྲེལ་ལས།
ལུང་འདི་ལས་ནི་ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ཐམས་ཅད་རང་
- 202 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བཞིན་མེད་པར་ཤེས་པ་ཡང་ཡོད་དོ། །ཞེས་བྱ་བར་གསལ་བར་ངེས་དགོས་ཏེ། དེ་ལྟ་
མ་ཡིན་ན་དངོས་པོ་རང་བཞིན་མེད་(༤༩ན)པར་ཡོངས་སུ་ཤེས་པ་དང་བྲལ་བའི་ཕྱིར།
འཇིག་རྟེན་པའི་འདོད་ཆགས་དང་བྲལ་བ་ལྟར། དེ་དག་ཀྱང་སེམས་དང་པོ་བསྐྱེད་
པའི་བྱང་ཆུབ་སེམས་དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་
པར་འགྱུར་ལ། ཕྱི་རོལ་པ་བཞིན་དུ་འདི་དག་གིས་ཁམས་གསུམ་ན་སྤྱོད་པའི་ཕྲ་རྒྱས་
ཐམས་ཅད་སྤངས་པར་ཡང་མི་འགྱུར་རོ། །ཞེས་ཆོས་ཐམས་ཅད་རང་བཞིན་གྱིས་མེད་
པར་མ་རྟོགས་པར། ཉོན་སྒྲིབ་ཙམ་ཡང་སྤོང་མི་ནུས་པར་བཤད་པ་དེ་ཁྱེད་རང་གིས་
ཀྱང་དབུ་མ་རྣམ་ངེས་སུ་སྒྲ་ཇི་བཞིན་པར་ཁས་བླངས་པའི་ཕྱིར། འཁོར་གསུམ་གཅིག་
བྱེད། །
གཞན་ཡང་། གང་ཟག་གི་བདག་ཡོད་པར་སྟོན་པའི་མདོ་མེད་པར་ཐལ། གནས་
མ་བུ་པ་རྗེས་སུ་གཟུང་བའི་ཕྱིར་དུ་གསུངས་པའི་གང་ཟག་རང་རྐྱ་ཐུབ་པའི་རྫས་ཡོད་
དུ་སྟོན་པའི་མདོ་མེད་པའི་ཕྱིར། མ་གྲུབ་ན་སོང་། འོ་ན་མདོ་དེ་ནས་བཤད་པའི་གང་
ཟག་རང་རྐྱ་ཐུབ་པའི་རྫས་ཡོད་བསྒོམས་པ་ལ་བརྟེན་ནས། དེའི་གཞུང་ནས་བཤད་
པའི་སྒྲིབ་པ་སྤོང་ནུས་པར་ཐལ། དེ་བསྒོམས་པ་ལ་བརྟེན་ནས་ཐར་པ་ཐོབ་ནུས་པའི་ཕྱིར།
འཁོར་གསུམ། གཞན་ཡང་། ཁྱེད་ལྟར་ན། རྒྱལ་པོ་མ་སྐྱེས་དགྲ་རྗེས་སུ་གཟུང་བའི་ཕྱིར་
དུ་གསུངས་པའི། ་ཕ་དང་མ་ནི་གསད་བྱ་ཞིང་། །རྒྱལ་པོ་གཙང་སྦྲ་ཅན་གཉིས་
དང་། །ཡུལ་འཁོར་འཁོར་དང་བཅས་བཅོམ་ན། །མི་དེ་དག་པ་ཉིད་དུ་འགྱུར། །ཞེས་
པའི་མདོ་འདི་ལ་བརྟེན་ནས་མ་སྐྱེས་དགྲས་ཕ་གསད་པའི་རྗེས་སུ་མ་ལུས་འཕགས་མོ་
ཡང་བསད་ན། ཐར་པ་ཐོབ་ནུས་པ་དེ་སྟོན་པའི་དགོངས་པ་ཡིན་ཞེས་སྨྲ་དགོས་པས།
འདི་ལས་ཐ་ཆད་པའི་གྲུབ་མཐའ་སུ་ལ་ཡོད། གྲུབ་མཐའ་འདི་ནི་སངས་རྒྱས་ཀྱི་གདུལ་
བྱ་གཞན་རྗེས་སུ་གཟུང་(༤༩བ)བའི་ཕྱིར་དུ་དྲང་དོན་དགོངས་པ་ཅན་ཐམས་ཅད་སྒྲ་
- 203 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཇི་བཞིན་པར་ཁས་བླངས་ནས། ཆ་ལེ་ཆོ་ལེ་བྱེད་འདོད་པའི་རྟགས་སུ་འདུག་སྟེ། མ་
སྐྱེས་དགྲས་ཕ་བསད་པར་ཡང་བྱ་རིགས་ཏེ། དེ་ལྟར་མ་སྐྱེས་དགྲའི་འགྱོད་པ་བསལ་
བའི་མདོ་ལས་གསུངས་པའི་ཕྱིར། ཞེས་སྨྲ་བར་འདུག་པའི་ཕྱིར། དེས་ན། རང་རང་
གཞུང་ནས་བཤད་པའི་སྒྲིབ་པ་ཀུན། །དེ་ནས་བཤད་པའི་གཉེན་པོས་མི་སེལ་ན། རྒྱལ་
བས་དབང་པོར་མཚམ་པའི་ཆོས་བསྟན་པ། །ཚད་ལྡན་མཁས་པའི་གཞུང་གིས་བཀྲལ་
བ་འགལ། །ཞེས་པ་འདི་ཁྱེད་རང་གི་ཕྱོགས་ལྷུང་ཆུང་ཆུང་གི་ལུགས་སུ་བྱས་ནས་སྨྲས་
པ་འདུག་ཀྱང་། རང་མཚང་གསལ་བར་བསྟན་པ་ཡིན་ཏེ། གསུང་རབ་གང་ལ་ཡང་ལྟ་
བ་རྣམ་པར་དག་པ་སྟོན་མི་སྟོན་གྱི་རྣམ་དབྱེ་གཅིག་ཀྱང་མེད་པར། གསུང་རབ་གང་
ནས་བཤད་པའི་ལྟ་བ་བསྒོམས་ཀྱང་ཐར་པ་ཐོབ་ནུས་ཞེས་སྒྲོག་པར་འདུག་པའི་ཕྱིར།
ལར་ཁྱེད་ཀྱིས་རྒྱལ་བས་དབང་པོ་དང་འཚམ་པར་ཆོས་བསྟན་ཞེས་པའི་དོན་དེ་ཡེ་མ་
གོ་བར་འདུག་སྟེ། དབང་པོ་དང་འཚམ་པར་བསྟན་ཞེས་པའི་དོན་ནི། ལྟ་བ་དེས་ཐར་
པ་ཙམ་ཡང་ཐོབ་མི་ནུས་ཀྱང་། རེ་ཞིག་ལྟ་བ་དེ་ཀ་མ་བསྟན་ན། ལམ་གོང་མ་ལས་
ཟློག་པའི་དགག་བྱ་ཡོད་པས། རེ་ཞིག་དེ་ཙམ་ཞིག་སྟོན་པའི་དོན་ཡིན་པའི་ཕྱིར། དེ་
ལྟ་མ་ཡིན་ན་ཉོན་ཅིག །འོ་ན། དཔལ་ལྡན་ཟླ་བས། ཁྱོད་ཀྱིས་རྣལ་འབྱོར་བདག་མེད་
མཐོང་བ་ཡིས། །གཟུགས་སོགས་དེ་ཉིད་རྟོགས་པར་མི་འགྱུར་ཞིང་། །གཟུགས་ལ་
དམིགས་ནས་འཇུག་ཕྱིར་འདོད་ཆགས་སོགས། །སྐྱེ་འགྱུར་དེ་ཡི་ངོ་བོ་རྟོགས་མེད་
ཕྱིར། །ཞེས་གྲུབ་མཐའ་འོག་མའི་གཞུང་ནས་བཤད་པའི་བདག་མེད་རྟོགས་པ་མཐར་
(༥༠ན)ཕྱིན་པར་འདོད་པའི་གང་ཟག་དེས། རང་བཞིན་གྱིས་གྲུབ་པ་ཁས་བླངས་པའི་
ཁས་ལེན་དེ་མ་དོར་ཕྱིན་ཆད། ད་དུང་ཉོན་མོངས་པ་འདོད་ཆགས་སོགས་རྒྱུད་ལ་སྐྱེ་
བར་འགྱུར་རོ། །ཞེས་བཤད་པ་མི་འཐད་པར་ཐལ། གྲུབ་མཐའ་འོག་མའི་གཞུང་ནས་
བཤད་པའི་ལྟ་བ་ཙམ་བསྒོམ་པས་ཐར་པ་ཐོབ་ནུས་པའི་ཕྱིར། འཁོར་གསུམ།
- 204 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཞན་ཡང་། འཇུག་པ་ལས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་
རོལ་གྱུར་ལ་ཞི་བའི་ཐབས་མེད་དོ། །ཞེས་གསུངས་པ་དང་མཐུན་པར་དབུ་མ་བཞི་
བརྒྱ་པ་ལས། ཞི་སྒོ་གཉིས་པ་མེད་པ་དང༌། །ལྟ་བ་ངན་རྣམས་འཇིག་བྱེད་ཅིང་། །
སངས་རྒྱས་ཀུན་གྱི་ཡུལ་གྱུར་ལ། །བདག་མེད་ཅེས་ནི་བྱ་བར་བརྗོད། །ཅེས་དང༌།
དེའི་འགྲེལ་པར་དཔལ་ལྡན་ཟླ་བས། དེ་ཉིད་ཀྱི་ཕྱིར་རང་བཞིན་མེད་པའི་མཚན་ཉིད་
ཅན་གྱི་བདག་མེད་པ་འདི་ནི་ཞི་བའི་སྒོ་གཉིས་པ་མེད་པར་འགྱུར་ཏེ། མྱ་ངན་ལས་
འདས་པའི་གྲོང་ཁྱེར་དུ་འཇུག་པར་བྱ་བ་ལ་འདི་གཅིག་པུ་ཁོ་ན་ཟླ་མེད་པའི་སྒོ་ཡིན་
ནོ། །ཞེས་ཐལ་འགྱུར་བའི་གཞུང་ནས་བཤད་པའི་ཆོས་ཐམས་ཅད་རང་བཞིན་མེད་
པར་རྟོགས་པའི་ལྟ་བ་ཞི་སྒོ་གཉིས་མེད་ཀྱི་ལམ་དུ་བཤད་པ་མི་འཐད་པར་ཐལ། ཐལ་
འགྱུར་བའི་གཞུང་ནས་བཤད་པའི་ལྟ་བ་མ་རྟོགས་ཀྱང་གྲུབ་མཐའ་འོག་མའི་གཞུང་
ནས་བཤད་པའི་ལྟ་བ་ཙམ་བསྒོམས་པས་ཞི་བ་མྱང་འདས་འཐོབ་ནུས་པའི་ཕྱིར། འཁོར་
གསུམ། གལ་ཏེ་ཐེག་དམན་གྱི་མྱང་འདས་མྱང་འདས་སུ་ཁས་མི་ལེན་པས་སྐྱོན་མེད་
དོ། །སྙམ་ན། འོ་ན་ཁྱེད་ཀྱི་དབུ་མ་རྣམ་ངེས་ཞེས་པ་དེར་རྒྱུད་བླ་མ་དང་ཞི་བ་ལྷའི་
ལུགས་ལ་ཐེག་དམན་ལ་མྱང་འདས་(༥༠བ)མེད་ཀྱང་། ཟླ་བའི་ལུགས་ལ་ཡོད་པར་
ཁས་བླངས་པས་དངོས་འགལ་ལོ། །ཞི་སྒོ་གཉིས་སུ་མེད་པ་ཞེས་པའི་དོན་དེ་ཁྱོད་ཀྱིས་
ཨེ་དགོངས། མ་དགོངས་ན། ཟླ་བས། མྱ་ངན་ལས་འདས་པའི་གྲོང་ཁྱེར་དུ་འཇུག་
པར་བྱ་བ་ལ་འདི་གཅིག་པུ་ཁོ་ན་ཟླ་མེད་པའི་སྒོ་ཡིན་ནོ། །ཞེས་གསུངས་པ་འདི་ལ་
གཟིགས་རྟོག་མཛོད། །
སླར་ཡང་འདི་བརྗོད་པར་བྱ་སྟེ། སློབ་དཔོན་འཕགས་པ་ལྷ་དེ་ཡང་དམ་ཆོས་
ཕལ་ཆེར་སྤོང་བའི་སྡིག་ཅན་ཡིན་པར་ཐལ། དེ་ཐལ་འགྱུར་བའི་གཞུང་ནས་བཤད་
པའི་ལྟ་བ་མ་བསྒོམས་པར་ཐམས་ཅད་མཁྱེན་པ་ལྟ་སྨོས་ཀྱང་ཅི་དགོས་ཐར་པ་ཙམ་
- 205 -



I
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཡང་མི་ཐོབ་པར་འདོད་པའི་རྒོལ་བ་ཡིན་པའི་ཕྱིར། ད་ཅི་གསུང་རྒྱུ་ཡོད། གཞན་ཡང་།
སེམས་ཙམ་པས་ཕྱི་དོན་མེད་པར་བསྒོམས་པ་དང་། མདོ་སྡེ་པས་ཕྱི་དོན་ཡོད་པར་
བསྒོམས་པས་རང་རང་གི་གཞུང་ནས་བཤད་པའི་སྒྲིབ་པ་སྤངས་ཏེ་ཐར་པ་ཐོབ་ནུས་
པ་ལ་ཁྱད་པར་མེད་པར་ཐལ། གྲུབ་མཐའ་སྨྲ་བ་བཞི་པོ་རང་རང་གི་གཞུང་ནས་བཤད་
པའི་ལྟ་བ་བསྒོམས་པས་ཐར་པ་ཐོབ་ནུས་པ་ལ་ཁྱད་པར་མེད་པའི་ཕྱིར། འདོད་ན།
ལོག་ལྟ་བསྒོམས་པས་ཐར་པ་ཐོབ་ནུས་པ་སྲིད་པར་ཐལ། འདོད་པའི་ཕྱིར། དེ་ལ་
སོགས་ པ་གནོད་བྱེད་མཐའ་ཡས་པ་བརྗོད་རྒྱུ་ཡོད་ཀྱང་། ཧ་ཅང་རགས་པའི་ལོག་
རྟོག་ཏུ་འདུག་པས་བརྡ་གོ་བ་ཙམ་ཞིག་སྨྲས་པ་ཡིན་ནོ། ། །
ཡང་ཁྱེད་ཀྱིས། རང་རྒྱུད་གཞུང་གི་རྗེས་འབྲང་ལྟ་བ་ཡིས། །ཀུན་ཏུ་བརྟགས་
པའི་བདེན་འཛིན་ཙམ་འཇོམས་ན། །དེ་ཡི་རིགས་རྒྱུན་རིང་ནས་བསྒོམས་པའི་བློས། །
ལྷན་སྐྱེས་བག་ཆགས་བཅས་པ་ཅིས་མི་འཇོམས། །ཀུན་བརྟགས་སྒྲིབ་པའི་ས་བོན་
སེལ་ནུས་པའི། །གཉེན་པོ་ཉིད་དང་དེ་རྒྱུན་གོམས་པའི་བློ། །མཐོང་དང་(༥༡ན)སྒོམ་
པའི་ལམ་ཞེས་སྟོན་པ་ནི། །འཛམ་གླིང་མཁས་པ་ཀུན་གྱི་བཞེད་གཞུང་ཡིན། །ཞེས་སྨྲ་
བ་ནི་ཕྱོགས་སྔ་མ་ཡེ་མ་གོ་བཞིན་དུ་གྱ་ཚོམ་དུ་སྨྲ་བ་ཡིན་ཏེ། རང་རྒྱུད་པའི་གཞུང་
ནས་བཤད་པའི་ཆོས་ཀྱི་བདག་མེད་རྟོགས་པའི་ལྟ་བ་དེས་བདེན་འཛིན་ཀུན་བརྟགས་
ཀྱི་ས་བོན་འཇོམས་ནུས་པར་རྗེ་ཙོང་ཁ་པ་ཡབ་སྲས་ཀྱི་གསུང་རབ་གང་ནས་བཤད་
འདུག །ཁོ་བོ་ཅག་ནི་དེ་འདྲ་ཁས་མི་ལེན་པས། ཐལ་བ་དེ་སུ་ལ་འཕེན་པ་ཡིན། གལ་
ཏེ་རང་རྒྱུད་པའི་གཞུང་ནས་བཤད་པའི་ལྟ་བ་དེས་བདེན་འཛིན་ཀུན་བརྟགས་ཀྱི་ས་
བོན་འཇོམས་ནུས་པར་ཁྱེད་ཀྱིས་ཁས་མ་བླངས་ཀྱང་། དེའི་གཞུང་ནས་བཤད་པའི་ལྟ་
བ་དེས་བདེན་འཛིན་ཀུན་བརྟགས་ལ་གནོད་པར་ཁས་བླངས་པས་སོ། །ཞེ་ན། དེ་ཡང་
ཕྱོགས་སྔ་མ་ལ་ཞིབ་ཏུ་མ་བརྟགས་པ་ཡིན་ཏེ། བདེན་འཛིན་ཀུན་བརྟགས་ལ་དུ་མ་
- 206 -



ཆེ་
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཞིག་ཡོད་ཀྱང་། གཙོ་བོ་ནི་གང་ཟག་དང་ཕུང་པོ་མིང་ཙམ་གྱིས་བཞག་པ་མ་ཡིན་པར་
རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཀུན་བརྟགས་ལྟ་བུ། བདེན་འཛིན་
ཀུན་བརྟགས་ཡིན་ལ་དེ་ལ་རང་རྒྱུད་པའི་གཞུང་ནས་བཤད་པའི་ལྟ་བས་གནོད་མི་ནུས་
པའི་ཕྱིར། དེ་བཞིན་དུ་རང་རྒྱུད་པ་མན་ཆད་ཀྱི་གཞུང་ནས་བཤད་པའི་གང་ཟག་གི་
བདག་མེད་རྟོགས་པའི་ལྟ་བ་དེས་གང་ཟག་རྟག་གཅིག་རང་དབང་ཅན་དུ་འཛིན་པའི་
རྟོགས་པ་ཀུན་བརྟགས་ལ་གནོད་ཀྱང་། གང་ཟག་བདེན་པར་འཛིན་པའི་གང་ཟག་གི་
བདེན་འཛིན་ཀུན་བརྟགས་ལ་མི་གནོད་དོ། །ཞེས་ཤེས་པར་གྱིས་ལ་བློ་སྐྱེས་གསར་པ་
བྱུང་སྙམ་དུ་མཉེས་པར་མཛོད།
།
དེས་ན་ཁྱེད་ཀྱིས། ཀུན་བརྟགས་སྒྲིབ་པའི་ས་བོན་སེལ་ནུས་པའི། །གཉེན་པོ་
ཉིད་(༥༡བ)དང་དེ་རྒྱུན་གོམས་པའི་བློ། །མཐོང་དང་སྒོམ་པའི་ལམ་ཞེས་སྟོན་པ་ནི། །
འཛམ་གླིང་མཁས་པ་ཀུན་གྱི་བཞེད་གཞུང་ཡིན། །ཞེས་འཛམ་གླིང་གི་མཁས་པ་ཀུན་
དང་མི་མཐུན་པའི་གྲུབ་མཐའ་ཞིག་རྗེ་ཙོང་ཁ་པས་ཞལ་གྱིས་བཞེས་སོ་ཞེས་སྒྲ་རྒྱག་
གི་ཚིག་སྨྲས་པའི་སྦུག་དེ་རྡོལ་ཨེ་བྱུང་། ཁྱེད་ཀྱིས་ཕྱོགས་ཡེ་མ་དགོངས་པ་གསལ་
བར་བྱ་བའི་ཕྱིར། ཊིཀ་ཆེན་དགོངས་པ་རབ་གསལ་གྱི་ལུང་འདི་འདྲ་དྲང་བར་བྱ་སྟེ།
དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་། མི་རྟག་སོགས་བཅུ་དྲུག་ཚད་མས་གཏན་ལ་ཕེབས་
པ་དང་
། དེའི་གདུལ་བྱ་རྣམས་ཀྱི་དོན་དེ་བརྩོན་པ་ཆེན་པོས་བསྒོམ་པ་དང་། བསྒོམས་
པ་ལས་གང་ཟག་གི་བདག་མེད་རགས་པ་མངོན་སུམ་དུ་མཐོང་བ་དང་། མཐོང་ཟིན་
གོམས་པར་བྱེད་པ་ནི་མི་འོང་ཞེས་ཁོ་བོ་ཅག་མི་སྨྲའོ། །འོ་ན་ཅི་ཞེ་ན། དེ་འདྲ་བའི་ལམ་
དེ་གང་ཟག་གི་བདག་མེད་མཚན་ཉིད་རྫོགས་པར་རྟོགས་པ་མིན་པས། ལམ་དེ་མཐོང་
ལམ་དང་འཇིག་རྟེན་ལས་འདས་པའི་སྒོམ་ལམ་དུ་མི་འདོད་དོ། །དེ་ཕྱིར་མཐོང་སྤང་
དང་སྒོམ་སྤང་གང་གི་ཡང་ས་བོན་སྤང་མི་ནུས་པས་ལམ་དེ་མཐོང་ལམ་དང་སྒོམ་ལམ་
- 207 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དུ་བཤད་པ་དང་། སྤང་བྱ་གཉིས་ས་བོན་དང་བཅས་པ་སྤང་བར་བཤད་པ་དང༌། ལམ་
དེ་གཉིས་ཀྱི་མཐར་དགྲ་བཅོམ་པ་འཐོབ་པར་བཤད་པ་ནི། དྲང་བའི་དོན་དུ་འགྲེལ་
བའི་ལུགས་ཡིན་ཏེ། ཞེས་གསུངས་པ་འདི་དག་ལ་ཐུགས་རྟོག་ཆུག་མཛོད་ལ་དགག་
པ་ལ་མ་རིངས་ཤིག །
དེའི་རྗེས་སུ་ཡང་ཁྱེད་ཀྱིས། བདག་མེད་མངོན་སུམ་གཟིགས་པའི་རང་རྒྱུད་
པ། །མེད་ཅིང་བདག་མེད་མངོན་སུམ་གཟིགས་པ་ཡིས། །སེམས་ཙམ་འདོད་པ་འདི་
ཡང་འགལ་བའི་ཁུར། །ཞེས་ཟེར་བ་ནི་ཉམས་དགའ་སྟེ། བདག་མེད་མངོན་སུམ་དུ་
རྟོགས་པའི་སེམས་(༥༢ན)ཙམ་པ་ཡོད་པར་སུས་ཁས་བླངས། ཁོ་ན་རེ། བདག་མེད་
མངོན་སུམ་དུ་རྟོགས་པའི་སེམས་ཙམ་པ་ཡོད་པར་ཐལ། གང་ཟག་རང་རྐྱ་ཐུབ་པའི་
རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་སེམས་ཙམ་པ་ཡོད་པའི་ཕྱིར། རྟགས་
ཁས། ཡང་བདག་མེད་མངོན་སུམ་དུ་རྟོགས་པའི་སེམས་ཙམ་པ་ཡོད་པར་ཐལ། རྡུལ་
ཕྲན་ཆ་མེད་ཀྱིས་བརྩམས་པའི་རགས་པ་དང་དེ་འཛིན་པའི་ཚད་མ་རྫས་གཞན་གྱིས་
སྟོང་པའི་སྟོང་ཉིད་མངོན་སུམ་དུ་རྟོགས་པའི་སེམས་ཙམ་པ་ཡོད་པའི་ཕྱིར། རྟགས་
རྣམས་ཁྱེད་རང་གི་ཊཱིཀ་ཆེན་དུ་ཞལ་གྱིས་བཞེས་སོ་སྙམ་ན། ཁྱབ་པ་ཅུང་ཟད་ཀྱང་
མེད་དོ། །ཁོ་བོ་ཅག་གང་ཟག་རང་བཞིན་གྱིས་མེད་པ་ལ་གང་ཟག་གི་བདག་མེད་དང་།
ཕུང་སོགས་ཀྱི་ཆོས་རང་བཞིན་གྱིས་མེད་པ་ལ་ཆོས་ཀྱི་བདག་མེད་དུ་འཇོག་ལ། བདག་
མེད་ལ་རིགས་གཉིས་པོ་དེ་ལས་མེད་པས་སེམས་ཙམ་པས་བདག་མེད་མངོན་སུམ་དུ་
རྟོགས་པར་རྨི་ལམ་དུ་ཡང་མི་འདོད་ན། ཁྱེད་ཅི་གསུང་འདོད་པ་ཡིན། ཁྱེད་ཀྱི་འགལ་
བའི་ཁུར་ཐམས་ཅད་འདི་འདྲ་རྐྱང་ཡིན་པས་ཁྱེད་རང་སྣག་ཤོག་གྲོན་པ་མ་གཏོགས་
ཁོ་བོ་ཅག་གི་བ་སྤུའི་རྩེ་མོ་ཡང་གཡོ་བར་མི་ནུས་སོ། །
ཡང་ཁྱེད་ཀྱིས། དགྲ་བཅོམ་ཐེག་པ་ཆེན་པོར་ཞུགས་པ་ན། །མཐོང་དང་སྒོམ་
- 208 -



722)
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་བཅས་པའི་ས་བདུན་དུ། །སྤང་བར་བྱ་དང་གཉེན་པོའི་རིམ་པ་ཀུན། །མེད་པར་
འདོད་པའི་ཐལ་འགྱུར་ལུགས་མཆོག་མཚར། །ཞེས་སྨྲས་འདུག་ལ། སྤྱིར་ཐལ་འགྱུར་
བའི་ལུགས་ལ་མཐོང་སྤང་ཤེས་སྒྲིབ་དང་། ས་བདུན་པ་མན་ཆད་ཀྱི་སྒོམ་ལམ་དུ་ངོ་
སྐལ་གྱི་ཤེས་སྒྲིབ་སྤོང་མི་སྤོང་(༥ ༢བ)འདི་ལ་རྗེའི་ལུགས་འཛིན་ཆེན་པོ་རྣམས་ལ་
ལུགས་གཉིས་ཡོད་ཀྱང་། འཇུག་པའི་ཊིཀ་ཆེན་དང་བསྟུན་ན། མཐོང་སྤང་ཤེས་སྒྲིབ་
མེད་པ་དང་། ས་བདུན་པ་མན་ཆད་ཀྱི་སྒོམ་ལམ་དུ་ངོ་སྐལ་གྱི་ཤེས་སྒྲིབ་སྤོང་རྒྱུ་མེད་
པ་འདི་དགོངས་པ་ཡིན་ཏེ། ཊིཀ་ཆེན་ལས་ཉོན་མོངས་ཐམས་ཅད་མ་ཟད་བར་དུ་ཤེས་
སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་སྐབས་སུ་སྤོང་ངོ༌། །ཞེས་
གསུངས་པའི་ཕྱིར། དེས་ན་ཐོག་མར་ཁྱེད་ལ་འདི་འདྲི་བར་བྱ་སྟེ། ཉན་ཐོས་དགྲ་
བཅོམ་ཐེག་ཆེན་དུ་ཞུགས་པའི་ས་བདུན་པ་མན་ཆད་དུ་སྤོང་རྒྱུའི་ཤེས་སྒྲིབ་དེ་གང་
ཡིན། གལ་ཏེ་བདག་འཛིན་ཀུན་བརྟགས་ལྟ་བུ་ཉན་ཐོས་དགྲ་བཅོམ་ཐེག་ཆེན་ལམ་དུ་
ཞུགས་པའི་མཐོང་ལམ་བར་ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་
དང་། བདེན་འཛིན་ལྷན་སྐྱེས་རྣམས་དེ་འདྲའི་ས་བདུན་པ་མན་ཆད་ཀྱི་སྒོམ་ལམ་བར་
ཆད་མེད་ལམ་གྱི་ངོ་སྐལ་གྱི་སྤང་བྱར་གྱུར་པའི་ཤེས་སྒྲིབ་ཡིན་ནོ། །ཞེ་ན། ཐལ་འགྱུར་
བའི་གཞུང་ལ་ཐོས་བསམ་མ་བྱས་པ་རྣམས་ལ་ལན་འདི་འདྲ་བ་ཅིག་ལས་འོང་ས་ག་
ན་ཡོད། དེ་ལྟར་ན་ཁོ་བོའི་རིགས་པ་འདི་རྣམས་ལ་ལེགས་པར་ལན་ཐོབ་ཅིག །བདེན་
འཛིན་ཤེས་སྒྲིབ་མིན་པར་ཐལ། དེ་ཉོན་སྒྲིབ་ཡིན་པའི་ཕྱིར། དེར་ཐལ། ཉན་ཐོས་
དགྲ་བཅོམ་པས་བདེན་འཛིན་མ་ལུས་པར་སྤངས་པའི་ཕྱིར། མ་གྲུབ་ན། དེར་ཐལ།
ཉན་ཐོས་དགྲ་བཅོམ་པས་གང་ཟག་གི་བདག་འཛིན་མ་ལུས་པར་སྤངས་པ་གང་ཞིག །
གང་ཟག་གི་བདག་འཛིན་དེ་བདེན་འཛིན་ཡིན་པའི་ཕྱིར། རྟགས་དང་པོ་ངེད་རང་
རྣམས་མཐུན་གྲུབ་ཡིན། གཉིས་པ་མ་གྲུབ་ན། (༥ ༣ན)གང་ཟག་གི་བདག་འཛིན་དེ་
- 209 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བདག་འཛིན་ཡིན་པར་ཐལ། གང་ཟག་བདེན་པར་འཛིན་པའི་བློ་དེ་གང་ཟག་གི་
བདག་འཛིན་ཡིན་པའི་ཕྱིར། མ་གྲུབ་ན། དེར་ཐལ། གང་ཟག་བདེན་པས་སྟོང་པ་དེ།
གང་ཟག་གི་བདག་མེད་ཕྲ་མོར་འཇོག་རིགས་པའི་ཕྱིར། མ་གྲུབ་ན་དེར་ཐལ། འཇུག་
འགྲེལ་ལས། གཟུགས་ལ་སོགས་པའི་རང་གི་ངོ་བོ་ལ་དམིགས་པས་ཕྱིན་ཅི་ལོག་ཏུ་
གྱུར་པའི་ཕྱིར། གང་ཟག་གི་བདག་མེད་པ་རྟོགས་པར་ཡང་མི་འགྱུར་ཏེ། བདག་ཏུ་
གདགས་པའི་རྒྱུ་ཕུང་པོ་ལ་དམིགས་པའི་ཕྱིར། ཞེས་ཕུང་པོ་བདེན་གྲུབ་ཏུ་སྒྲོ་འདོགས་
པ་དེ་སྲིད་དུ་གང་ཟག་གི་བདག་མེད་རྟོགས་མི་ནུས་པར་བཤད་པའི་ཕྱིར། འདི་ཡང་
རྗེ་ཙོང་ཁ་པའི་ལེགས་བཤད་ཐུན་མོང་མིན་པ་གཅིག་ཡིན་ཏེ། རྗེ་རེད་མདའ་བ་ལྟ་
བུས་ཀྱང་ཐལ་འགྱུར་བའི་ལུགས་ལ་བདེན་འཛིན་ཉོན་སྒྲིབ་ཡིན་པ་དགོངས་ཀྱང་། གང་
ཟག་གི་བདག་མེད་འཇོག་ཚུལ་ཐུན་མོང་མིན་པ་ཡོད་པ་མ་དགོངས་པར་གྲགས་པ་
ལྟར་རོ། །དེས་ན་ཐལ་འགྱུར་འདི་ལ་འཇུག་འགྲེལ་དང་བསྟུན་པའི་ལན་ཞིག་འདེབས་
རྒྱུ་ཡོད་དམ་མེད། ཡོད་ན་གང་ཡིན་སྨྲོས། མེད་ན་ཐལ་འགྱུར་བའི་ལུགས་འཛིན་ཆེན་
པོ་རྗེ་ཙོང་ཁ་པ་ལ་དགག་པ་འདི་ལྟ་བུ་བྱེད་པའི་རྒྱུ་མཚན་གང་ཡིན། དེ་བཞིན་དུ་རིན་
ཅེན་འཕྲེང་བར། ཇི་སྲིད་ཕུང་པོར་འཛིན་ཡོད་པ། །དེ་སྲིད་དེ་ལ་ངར་འཛིན་ཡོད། །
ངར་འཛིན་ཡོད་ན་ཡང་ལས་ཏེ། །དེ་ལས་ཀྱང་ནི་སྐྱེ་བ་ཡིན། །ཞེས་ཕུང་པོ་བདེན་གྲུབ་
ཏུ་སྒྲོ་འདོགས་པ་ཇི་སྲིད་ཡོད་པ་དེ་སྲིད་དུ་ངར་འཛིན་ལྷན་སྐྱེས་ཡོད་ལ། དེ་ཡོད་ན་
དེའི་དབང་གིས་ལས་བསགས་ནས་འཁོར་བར་སྐྱེ་བ་ལེན་པར་འགྱུར། ཞེས་པའི་
(༥ ༣བ)གཞུང་འདི་ཀླུ་སྒྲུབ་ཀྱི་གཞུང་ཡིན་ནམ། མུ་སྟེགས་ཀྱི་གཞུང་ཡིན་ཁྱེད་རང་
མཁས་པ་རྣམས་ལ་དྲིས། གཞན་ཡང་
། སྟོང་ཉིད་བདུན་ཅུ་པ་ལས། རྒྱུ་དང་རྐྱེན་ལས་
སྐྱེས་དངོས་རྣམས། །ཡང་དག་པར་ནི་རྟོག་པ་གང་། །དེ་ནི་སྟོན་པས་མ་རིག་གསུངས། །
དེ་ལས་ཡན་ལག་བཅུ་གཉིས་འབྱུང་། །ཞེས་རྒྱུ་རྐྱེན་ལས་སྐྱེས་པའི་དངོས་པོ་རྣམས་
- 210 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཡང་དག་པར་རྟོག་པ་སྟེ། བདེན་པར་འཛིན་པ་སྟོན་པས་འཁོར་བའི་རྩ་བར་གྱུར་པའི་
མ་རིག་པར་གསུང་ལ། དེ་ལྟར་གསུངས་པ་ལྟར་ཡིན་པའི་རྒྱུ་མཚན་དུ། བདེན་འཛིན་
དེ་ལས་ཁོ་རང་གི་རིགས་འདྲ་ཕྱི་མའི་ཆོས་ཀྱི་བདག་འཛིན་དང༌། གང་ཟག་བདེན་པར་
འཛིན་པའི་མ་རིག་པ་ལ་སོགས་པ་ཡན་ལག་ལྷག་མ་བཅུ་གཉིས་འབྱུང་བར་གསུངས་
འདུག་པས། ཆོས་ཀྱི་བདག་འཛིན་ཉོན་སྒྲིབ་ཡིན་ནམ། ཤེས་སྒྲིབ་ཡིན་ཁོ་བོ་ཅག་ལ་
ནི་དོགས་པ་མེད། ཁྱེད་རང་གཞུང་དེ་རྣམས་ལ་གང་ཟེར་རྒྱུ་ཡིན་པ་འདུག་ཐུགས་
བསམ་ཐོང་མཛོད། ཁོ་བོ་ཅག་གི་ལུགས་ལ་བདག་འཛིན་གཉིས་ཀ་འཁོར་བའི་རྩ་
བར་འགྱུར་བའི་མ་རིག་ པ་ ཡིན་ ཀྱང་། འཁོར་བའི་རྩ་བ་མི་མཐུན་པ་གཉིས་ཡོད་
པར་ཐལ་བའི་སྐྱོན་མེད་དེ། བདག་འཛིན་གཉིས་ལ་འཛིན་སྟངས་མི་འདྲ་བའི་ཁྱད་པར་
མེད་པའི་ཕྱིར།
ལུགས་འདིའི་ཕྱོགས་མཐོང་ཙམ་ཞིག་གོ །རྫོགས་པར་མ་གོ་བའི་རྟགས་སུ། ཁྱེད་
རང་གི་འོག་ཏུ། བདེན་འཛིན་བློ་ལ་སྲིད་པའི་ཡན་ལག་གིས། །བསྡུས་དང་མ་བསྡུས་
གཉིས་སུ་ཟླ་བས་བཤད། །བདེན་འཛིན་མ་ལུས་སྲིད་པའི་ཡན་ལག་ཏུ། །འཆད་པ་དེ་
ཡང་ཟླ་བའི་གཞུང་མ་ཡིན། །ཞེས་ངེད་ལ་ཁས་ལེན་མེད་ཅིང༌། ཁྱེད་རང་ལ་ནང་
འགལ་བླ་ན་མེད་པ་ཡོད་པའི་ཐལ་འགྱུར་ཞིག་འཕངས་འདུག་པ། (༥༤ན)ལན་འོག་ཏུ་
བཤད་པར་བྱའོ། ། །
གཞན་ཡང་། བདེན་འཛིན་ཉོན་སྒྲིབ་ཡིན་པ་ནི་སྐབས་དུ་མར་གསུངས་ཏེ། འཇུག་
འགྲེལ་ལས། དེ་ཡང་ཉན་ཐོས་དང་རང་སངས་རྒྱས་དང་བྱང་ཆུབ་སེམས་དཔའ་ཉོན་
མོངས་པ་ཅན་གྱི་མ་རིག་པ་སྤངས་པ་འདུ་བྱེད་གཟུགས་བརྙན་ལ་སོགས་པའི་ཡོད་པ་
ཉིད་དང་འདྲ་བར་གཟིགས་པ་རྣམས་ལ་ནི་བཅོས་མའི་རང་བཞིན་ཡིན་གྱི་བདེན་པ་ནི་
མིན་ཏེ། བདེན་པར་མངོན་པར་རློམ་པ་མེད་པའི་ཕྱིར། ཞེས་ཉན་རང་དགྲ་བཅོམ་པ་
- 211 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དང་དག་ས་ལ་གནས་པའི་བྱང་སེམས་ཀྱིས་བདེན་འཛིན་སྤངས་པར་བཤད་ཅིང་། དེ་
བཞིན་དུ་བཞི་བརྒྱ་པའི་འགྲེལ་པ་ལས་ཀྱང་བཤད་དེ། དེ་ཉིད་ལས། རྣམ་པར་ཤེས་
པ་དངོས་པོའི་ངོ་བོ་ལྷག་པར་སྒྲོ་འདོག་པར་བྱེད་པ། ཉོན་མོངས་པ་ཅན་གྱི་མི་ཤེས་
པའི་དབང་གིས་དངོས་པོ་རྣམས་ལ་ཆགས་པ་དང་ལྡན་ཞིང་། འཁོར་བར་འཇུག་པའི་
ས་བོན་དུ་གྱུར་པ་རྣམ་པ་ཐམས་ཅད་དུ་འགགས་པ་ལས་འཁོར་བ་འགགས་པ་རྣམ་
པར་བཞག་གོ །ཞེས་བསྟན་པའི་ཕྱིར་བཤད་པ། སྲིད་པའི་ས་བོན་རྣམ་ཤེས་ཏེ། །ཡུལ་
རྣམས་དེ་ཡི་སྤྱོད་ཡུལ་ལོ། །ཡུལ་ལ་བདག་མེད་མཐོང་ན་ནི། །སྲིད་པའི་ས་བོན་འགག་
པར་འགྱུར། །ཇི་སྐད་བཤད་པའི་ཚུལ་གྱིས་རང་བཞིན་མེད་པར་མཐོང་བས་ཆགས་
པའི་རྒྱུ་སྲིད་པའི་ས་བོན་དུ་གྱུར་པ་རྣམ་པ་ཐམས་ཅད་དུ་ལོག་པ་ལས་ཉན་ཐོས་དང་
རང་སངས་རྒྱས་དང་མི་སྐྱེ་བའི་ཆོས་ལ་བཟོད་པ་ཐོབ་པའི་བྱང་ཆུབ་སེམས་དཔའ་རྣམས་
ལ་འཁོར་བ་བཟློག་པར་རྣམ་པར་བཞག་གི་ཞེས་གསུངས་པའི་ཕྱིར། དེ་བཞིན་དུ་བཞི་
བརྒྱ་པ་ལས། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་(༥ བ)གནས་
འགྱུར་ཏེ། །དེ་ཕྱིར་ཉོན་མོངས་ཐམས་ཅད་ཀྱང་། །གཏི་མུག་བཅོམ་པས་བཅོམ་པར་
འགྱུར། །ཞེས་དང་། རིགས་པ་དྲུག་ཅུ་པ་ལས། གནས་དང་བཅས་པའི་སེམས་ལྡན་
ལ། །ཉོན་མོངས་དུག་ཆེན་ཅེས་མི་འབྱུང་། །ཞེས་བདེན་འཛིན་ཉོན་སྒྲིབ་ཏུ་སྟོན་པའི་
གཞུང་མཐའ་ཡས་མོད་ཀྱང་། མང་བར་འགྱུར་བས་དེ་ཙམ་ལས་མ་སྤྲོས་སོ། །དེས་
ན་ཐལ་འགྱུར་བའི་ལུགས་ལ་ས་བདུན་པ་མན་ཆད་དུ་ངོ་སྐལ་གྱི་སྤང་བྱར་གྱུར་པའི་
ཤེས་སྒྲིབ་དང་། མཐོང་སྤང་ཤེས་སྒྲིབ་སོགས་ཁས་མི་ལེན་པའི་རྒྱུ་མཚན་ཡོད་དེ། ཉན་
ཐོས་དགྲ་བཅོམ་ཐེག་ཆེན་ལམ་དུ་ཞུགས་པ་རྣམས་ཀྱིས་ས་བདུན་པ་མན་ཆད་ཀྱི་ངོ་
སྐལ་གྱི་སྒྲིབ་པ་སྤངས་ཟིན་ཅིང་། བདེན་འཛིན་ཀུན་བརྟགས་དང་ལྷན་སྐྱེས་གང་ཞིག་
ཡིན་ཐམས་ཅད་ཤེས་སྒྲིབ་མིན་པར་ཉོན་སྒྲིབ་ཡིན་པའི་ཕྱིར།
- 212 -



5
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དེས་ན་ཁྱོད་ཀྱིས། དགྲ་བཅོམ་ཐེག་པ་ཆེན་པོར་ཞུགས་པ་ན། །མཐོང་དང་སྒོམ་
པར་བཅས་པའི་ས་བདུན་དུ། །སྤང་བར་བྱ་དང་གཉེན་པོའི་རིམ་པ་ཀུན། །མེད་པར་
འདོད་པའི་ཐལ་འགྱུར་ལུགས་མཆོག་མཚར། །ཞེས་པའི་བཞད་གད་ནི་ཁྱེད་རང་ལ་
འབྱུང་བ་ཡིན་ཏེ། དམན་པའི་དགྲ་བཅོམ་རྣམས་ཀྱིས་རང་ལམ་དུ། །བདེན་འཛིན་
སྤངས་ཀྱང་སླར་ཡང་ཐེག་ཆེན་དུ། །ཞུགས་པའི་ཚེ་ན་ལྡབས་ནས་སྤོང་དགོས་པའི། །
སྤང་གཉེན་རིམ་པ་འདི་ཀུན་ངོ་མཚར་ཆེ། །ཞེས་བརྗོད་པར་བྱ་བ་ཡིན་པའི་ཕྱིར། །
རྗེ་ཉིད་ཀྱི་ལུགས་འཛིན་ཆེན་པོ་ཁ་ཅིག་གིས། འཇུག་ཤེས་དྲུག་ལ་ཡུལ་རང་གི་
མཚན་ཉིད་ཀྱིས་གྲུབ་པར་སྣང་བ་སྣང་བ་ལྟར་དུ་གྲུབ་པ་འཐད་སྙམ་པའི་བློ་ས་བོན་
དང་བཅས་པ་མཐོང་སྤང་ཤེས་སྒྲིབ་ཡིན་གསུང་བ་དང་། ཡང་མཁས་པ་ཁ་ཅིག་(༥༥ན)
གིས། མཐོང་སྤང་ཤེས་སྒྲིབ་ཡོད་དེ། མཐོང་སྤང་དུ་གྱུར་པའི་ཐོགས་པའི་སྒྲིབ་པ་ཡོད་
པའི་ཕྱིར། དེར་ཐལ། ཐེག་ཆེན་མཐོང་ལམ་རྣམ་གྲོལ་ལམ་དེ་རང་གི་ངོ་སྐལ་གྱི་
ཆགས་ཐོགས་དམན་གསུམ་གྱི་སྒྲིབ་པ་ལས་གྲོལ་བའི་ཕྱིར། ཞེས་གསུངས་ཤིང་། ཁྱེད་
ཀྱིས་ཀྱང་དབུ་མ་རྣམ་ངེས་ཞེས་པ་དེར་རྒྱུད་བླའི་གཞུང་དྲངས་ཏེ། དེའི་རྗེས་ཟློས་བྱས་
འདུག་པ། ལན་ཕྱོགས་གཅིག་ཏུ་བཤད་ན། སྤྱིར་ཐེག་ཆེན་གྱི་དགེ་འདུན་དཀོན་ཅོག་
ལ་རྒྱུད་བླ་མར། ཇི་ལྟར་ཇི་སྙེད་ནང་གི་ནི། །ཡེ་ཤེས་གཟིགས་པ་དག་པའི་ཕྱིར། །བློ་
ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད། །ཅེས་ཡོན་ཏན་
བརྒྱད་དང་ལྡན་པ་ཅིག་བཤད་མོད་ཀྱང༌། ཐེག་ཆེན་གྱི་དགེ་འདུན་དཀོན་ཅོག་གང་
ཡིན་ལ་ཡོན་ཏན་བརྒྱད་ལྡན་དགོས་པ་ནི་མ་ཡིན་ཏེ། ས་བདུན་པ་མན་ཆད་ཀྱི་དགེ་
འདུན་དཀོན་ཅོག་ལ་གྲོལ་བའི་ཡོན་ཏན་གསུམ་མ་ཚང་བའི་ཕྱིར་ཏེ། དེ་ཐོགས་པའི་
སྒྲིབ་པ་ལས་གྲོལ་བའི་ཡོན་ཏན་དང་མི་ལྡན་པའི་ཕྱིར། དེས་ན་གཞུང་འདི་ནི་ས་
བརྒྱད་པ་ཡན་ཆད་ཀྱི་དགེ་འདུན་དཀོན་ཅོག་གི་ཡོན་ཏན་འཆད་པའི་དབང་དུ་བྱས་པ་
-213-



TH
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡིན་ཏེ། བློ་ལྡན་ཕྱིར་མི་ལྡོག་པའི་ཚོགས། །བླ་མེད་ཡོན་ཏན་དང་ལྡན་ཉིད། །ཅེས་དང་།
དོན་བསྡུར་ཡང་། འཕགས་པ་ཕྱིར་མི་ལྡོག་པ་ནི། །ལུས་ཅན་ཀུན་ གྱི་ སྐྱབས་ཡིན་
ནོ། །ཞེས་ཕྱིར་མི་ལྡོག་པའི་ས་བརྒྱད་པ་ཐོབ་ནས་གྲོལ་བའི་ཡོན་ཏན་གསུམ་ཀ་ཐོབ་
པར་བཤད་པའི་ཕྱིར་སྔོན་མེད་པའི་ལེགས་པར་བཤད་པའོ། ། །
དེ་ལྟ་ན་ཡང་དགྲ་བཅོམ་ཐེག་པ་ཆེན་པོར་ཞུགས་པའི་ས་བདུན་པ་མན་ཆད་དུ་
སྤང་གཉེན་གྱི་རྣམ་གཞག་མེད་པར་ཐལ་བའི་སྐྱོན་མེད་(༥༨བ)དེ། ཉན་ཐོས་དགྲ་
བཅོམ་ཐེག་ཆེན་ལམ་དུ་ཞུགས་པའི་ཚེ་ས་བདུན་པ་མན་ཆད་དུ་རྗེས་ཐོབ་ཏུ་བསོད་
ནམས་ཀྱི་ཚོགས་ལ་གཙོ་བོར་སློབ་ཅིང་། མཉམ་གཞག་ཏུ་སྟོང་ཉིད་ལ་རྩེ་གཅིག་ཏུ་
མཉམ་པར་འཇོག་པ་སོགས་མཉམ་གཞག་དང་ རྗེས་ཐོབ་སྤེལ་མར་བསྒོམ་པ་ཡིན་
པའི་ཕྱིར། འོན་ཀྱང་དེ་འདྲའི་མཉམ་གཞག་ལ་བར་ཆད་མེད་ལམ་དང་རྣམ་གྲོལ་ལམ་
གྱི་ཐ་སྙད་མི་བྱེད་དེ། ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པའི་ས་བདུན་པ་མན་
ཆད་དུ་ངོ་སྐལ་གྱི་སྤང་བྱ་སྤོང་རྒྱུ་གང་མེད་པའི་ཕྱིར། དཔེར་ན་ཉན་ཐོས་དགྲ་བཅོམ་ཐེག་
ཆེན་ལམ་དུ་ཞུགས་པའི་ཚོགས་སྦྱོར་གཉིས་ཀྱི་གནས་སྐབས་སུ། ངོ་སྐལ་གྱི་སྒྲིབ་པའི་
ས་བོན་སྤོང་རྒྱུ་མེད་ཀྱང་སྤང་གཉེན་གྱི་རྣམ་གཞག་ཁས་ལེན་པ་བཞིན་ནོ། །དེས་ན་
དགྲ་བཅོམ་ཐེག་པ་ཆེན་པོར་ཞུགས་པའི་ས་བདུན་པ་མན་ཆད་དུ། ཤེས་སྒྲིབ་སྤོང་ཕྱིར་
དུ་བསོད་ནམས་ཀྱི་ཚོགས་ལ་བསླབས་པས་རྒྱུད་སྨིན་པར་བྱས་ནས། ས་བརྒྱད་པ་ཐོབ་
པ་ན་ཤེས་སྒྲིབ་སྤོང་བའི་འགོ་འཛུགས་པ་ཡིན་ཏེ། གཉེན་པོ་སྟོང་ཉིད་རྟོགས་པའི་ཤེས་
རབ་ཀྱི་སྤང་བྱ་ཤེས་སྒྲིབ་ཀྱི་གཉེན་པོ་བྱེད་པ་ལ་བསོད་ནམས་ཀྱི་ཚོགས་རྒྱ་ཆེན་པོ་ལ་
བསླབས་པ་ཞིག་དགོས་པའི་ཕྱིར་རོ། །ཐེག་པ་ཆེན་པོའི་རིགས་ཅན་གྱིས་ཐོག་མར་
ཉོན་སྒྲིབ་སྤངས་ནས། དེ་ནས་ཤེས་སྒྲིབ་སྤོང་བ་འདི་ལ་གནད་ཁྱད་པར་ཅན་ཡོད་དེ།
དཔེར་ན་སྔགས་ཀྱི་སྐབས་སུ་རིམ་པ་བཞི་པའི་དོན་གྱི་འོད་གསལ་གྱིས་ཉོན་སྒྲིབ་ཟད་
- 214 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་སྤངས་ནས། དེའི་རྗེས་སུ་དག་པའི་སྒྱུ་ལུས་ཐོབ་ནས་ཤེས་སྒྲིབ་སྤོང་བའི་འགོ་
རྩོམ་པ་བཞིན་ནོ། །
དེའི་རྗེས་སུ་ཡང་། ཁྱེད་ཀྱིས། བདག་འཛིན་གཉིས་དང་དེས་བསྐྱེད་ཉེས་པའི་
ཚོགས། །མ་ལུས་ཉོན་མོངས་སྒྲིབ་པར་ཁས་བླངས་ནས། །ཤེས་བྱའི་སྒྲིབ་པ་གཟུང་
(༥༦ན)དུ་མེད་པ་ཡི། །ཐལ་འགྱུར་ལུགས་མཆོག་འདི་ཡང་ངོ་མཚར་ཆེ། །ཞེས་སྨྲས་
འདུག་པ། བདག་འཛིན་གཉིས་ཉོན་མོངས་པའི་སྒྲིབ་པར་ཁས་བླངས་མོད། དེས་
བསྐྱེད་པའི་ཉེས་པའི་ཚོགས་ཐམས་ཅད་ཉོན་སྒྲིབ་ཏུ་རྗེའི་གསུང་རབ་ག་ན་ཁས་བླངས་
འདུག་ཁྱོད་ཀྱིས་སྟོན་ཅིག །དེས་ན་བདག་འཛིན་གཉིས་ཀྱིས་བསྐྱེད་པའི་ཉེས་པའི་
ཚོགས་ལ་ཉོན་མོངས་པའི་ས་བོན་དང༌། བདག་འཛིན་གཉིས་ཀྱི་བག་ཆགས་སོགས་
དུ་མ་ཡོད་ལ། བག་ཆགས་ཀྱི་ཚོགས་རྣམས་ཤེས་སྒྲིབ་ཏུ་ཁས་ལེན་པར་ཡང་ཡང་
གསུངས་པ་ད་དུང་མ་གོ་འདུག་པས་བཤད་པར་བྱ་སྟེ། དེ་ཡང་འཇུག་འགྲེལ་སོགས་
སུ་ཤེས་སྒྲིབ་ངོས་འཛིན་པ་ན། ཤེས་སྒྲིབ་ལ་ལྷན་སྐྱེས་དང་མངོན་གྱུར་པ་གཉིས་སུ་
དབྱེ་ནས། ཤེས་སྒྲིབ་ལྷན་སྐྱེས་ནི་ཉོན་མོངས་པའི་བག་ཆགས་དང་། ཤེས་སྒྲིབ་མངོན་
གྱུར་པ་ནི་བག་ཆགས་དེས་བསྐྱེད་པའི་གཉིས་སྣང་འཁྲུལ་པའི་ཆ་ལ་བཤད་པའི་ཕྱིར།
དེ་ལྟར་ཡང་འཇུག་འགྲེལ་ལས། དེ་ལ་མ་རིག་པའི་བག་ཆགས་ནི་ཤེས་བྱ་ཡོངས་སུ་
གཅོད་པའི་གེགས་སུ་གྱུར་པ་ཡིན་ལ། འདོད་ཆགས་ལ་སོགས་པའི་བག་ཆགས་ཡོད་
པ་ནི་ལུས་དང་ངག་གིས་འཇུག་པ་དེ་ལྟ་བུའི་རྒྱུ་ཡང་ཡིན་ཏེ། མ་རིག་པ་དང་འདོད་
ཆགས་ལ་སོགས་པའི་བག་ཆགས་དེ་ཡང་རྣམ་པ་ཐམས་ཅད་མཁྱེན་པ་དང་སངས་རྒྱས་
ཁོ་ན་ལ་ལྡོག་པར་འགྱུར་གྱི་གཞན་དག་ནི་མ་ཡིན་ནོ། །ཞེས་གསུངས་ཤིང་། དེའི་དོན་
འཆད་པ་ན་འཇུག་པའི་ཊིཀ་ཆེན་དུ། ཡང་ཞེས་པས་ཆགས་སོགས་ཀྱི་བག་ཆགས་ཤེས་
བྱ་གཅོད་པའི་གེགས་སུ་ཡང་བསྟན་པས་ཉོན་མོངས་པའི་བག་ཆགས་རྣམས་ཤེས་སྒྲིབ་
215 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡིན་ཏེ། དེའི་འབྲས་བུ་(༥༦བ)གཉིས་སྣང་འཁྲུལ་པའི་ཆ་ཐམས་ཅད་ཀྱང་དེར་བསྡུའོ། །
ཞེས་གསུངས་པའི་ཕྱིར། དེས་ན་འཇུག་པ་རྩ་འགྲེལ་དུ། མཐོང་སྤང་ཤེས་སྒྲིབ་དང་
བདེན་འཛིན་ཤེས་སྒྲིབ་ཏུ་སྟོན་པའི་བཤད་པ་ཟུར་ཙམ་ཡང་མེད་པས། བདེན་འཛིན་
ཤེས་སྒྲིབ་མ་ཡིན་ན་ཤེས་སྒྲིབ་མེད་དགོས་ཞེས་ཟེར་བ་ནི། ཟླ་བ་གྲགས་པ་ལ་རྒོལ་
བའོ། །ལར་ཕྱོགས་སྔ་མས་གང་ཁས་བླངས་རྒྱུས་མེད་པར་དགག་པ་བྱེད་པ་ནི། ཀྱེ་མ་
འཕོངས་པའི་རྒྱུ་ཉིད་དོ། །ཞེས་གསུངས་པ་དེའོ། །
དེས་ན་ཐལ་འགྱུར་བའི་ལུགས་ལ་བདག་འཛིན་གཉིས་ཀྱི་བག་ཆགས་ཤེས་སྒྲིབ་
ཡིན་ཞེས་གསུང་བཞིན་དུ། ཤེས་བྱའི་སྒྲིབ་པ་གཟུང་དུ་མེད་པ་ཡི། །ཐལ་འགྱུར་
ལུགས་མཆོག་འདི་ཡང་ངོ་མཚར་ཆེ། །ཞེས་བསྙོན་གཏམ་མང་དུ་སྨྲས་འདུག་པ་འདི་ལ་
དགོས་པ་ཅི་འདྲ་ཞིག་ཡོད། དེའི་རྗེས་སུ། གཉེན་པོའི་ཚོགས་རྣམས་མ་ལུས་གཅིག་
བསྡུས་ནས། །གཞོམ་པར་སྨྲ་བའི་ཉོན་མོངས་གཞོམ་ལ་སྒྲིམས། །ཤིན་ཏུ་བརྒལ་
དཀའི་ཤེས་བྱའི་སྒྲིབ་པ་ལ། །གཉེན་པོས་གཟུང་དུ་མེད་པ་ཤིན་ཏུ་མཚར། །ཞེས་སྨྲས་
འདུག་པ། རྐང་པ་དང་པོ་གཉིས་ཀྱི་དོན་གང་ཡིན། ས་བདུན་པ་མན་ཆད་དུ་ཤེས་སྒྲིབ་
དང་ཉོན་སྒྲིབ་ཀྱི་གཉེན་པོའི་ཚོགས་ཐམས་ཅད་བསྡུས་ནས། ཉོན་མོངས་གཞོམ་པ་ལ་
སྒྲིམས། ཞེས་པའི་དོན་ཡིན་ནམ། ས་བདུན་པ་མན་ཆད་དུ་ཉོན་སྒྲིབ་ཀྱི་གཉེན་པོ་མ་
ལུས་པ་བསྡུས་ནས་ཉོན་མོངས་གཞོམ་པ་ལ་སྒྲིམས་ཞེས་པའི་དོན་གང་ཡིན། དང་པོ་
ལྟར་ན་མི་འཐད་དེ། ས་བདུན་པ་མན་ཆད་དུ་ཤེས་སྒྲིབ་ཀྱི་གཉེན་པོ་བར་ཆད་མེད་
ལམ་ཁས་མ་བླངས་པའི་ཕྱིར། གཉིས་པ་ལྟར་ན། ས་དང་པོ་ནས་བདུན་པའི་བར་གྱི་
བར་ཆད་མེད་ལམ་རྣམས་ཀྱི་ཉོན་སྒྲིབ་གཙོ་བོར་མི་སྤོང་(༥༧ན)ཡང་། ཉོན་སྒྲིབ་མ་
སྤངས་པར་ཤེས་སྒྲིབ་སྤོང་མི་ནུས་པས་ཤེས་སྒྲིབ་སྤོང་བའི་ཡན་ལག་ཏུ་ཉོན་སྒྲིབ་སྤོང་
བ་ལ་བརྩོན་པ་ཙམ་ཡིན་པས་སྐྱོན་དེ་དག་མེད་དོ། །ཤིན་ཏུ་བརྒལ་དཀའི་ཤེས་བྱའི་
- 216 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྒྲིབ་པ་ལ། །གཉེན་པོ་ངོས་གཟུང་མེད་པ་ཤིན་ཏུ་མཚར། །ཞེས་ཟེར་བ་ནི་ཁྱེད་མིག་
དང་རྣ་བ་མེད་ན་རྗེ་ཙོང་ཁ་པའི་ཡིག་ཆ་མཐོང་མ་མྱོང་ན་ནི། འདི་འདྲའི་དགག་པ་བྱེད་
དོན་ཡང་མེད་དེ། ཊིཀ་ཆེན་དགོངས་པ་རབ་གསལ་ལས། ཉོན་མོངས་ཐམས་ཅད་མ་
ཟད་བར་དུ་ཤེས་སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་སྐབས་སུ་
སྤོང་ངོ༌། །ཞེས་གསུངས་པ་འདི་མཐོང་བཞིན་དུ། ཤིན་ཏུ་བརྒལ་དཀའ་ཤེས་བྱའི་སྒྲིབ་
པ་ལ། །གཉེན་པོ་ངོས་གཟུང་མེད་པ་ཤིན་ཏུ་མཚར། །ཞེས་དགག་པ་བྱེད་རྒྱུ་ཡིན་
ན། ཁྱེད་མངོན་སུམ་ལ་བསྙོན་པ་ལ་ཞུགས་འདུག་པས། ཁོ་བོ་ཅག་སྨྱོན་པ་དང་ལྷན་
ཅིག་རྩོད་པ་མི་བྱེད་དོ། །དེས་ན་ཁྱེད་ལ་གོ་བཤད་མ་བྱས་ན་མི་དགོངས་པ་ཅིག་འདུག་
པས། བཤད་པར་བྱ་སྟེ། དེ་ཡང་གཉེན་པོ་སྟོང་ཉིད་རྟོགས་པའི་ཤེས་རབ་ཀྱི་སྤང་བྱ་
ཤེས་སྒྲིབ་ཀྱི་གཉེན་པོ་བྱེད་པ་ལ་བསོད་ནམས་ཀྱི་ཚོགས་རྒྱ་ཆེན་པོ་ཞིག་གྲོགས་སུ་
དགོས་པས་ས་བདུན་པ་མན་ཆད་དུ་བསྐལ་པ་གྲངས་མེད་པ་གཉིས་ཀྱི་བར་དུ་བསོད་
ནམས་ཀྱི་ཚོགས་རྒྱ་ཆེན་པོ་བསགས་ནས་ས་བརྒྱད་པ་ཐོབ་པ་ན་ཤེས་སྒྲིབ་སྤོང་བའི་
འགོ་རྩོམ་པ་ཡིན་ལ། དེ་ནས་ཡང་བསྐལ་པ་གྲངས་མེད་པ་གཅིག་གིས་ཡེ་ཤེས་ཀྱི་
ཚོགས་བསྒོམས་ནས་ཤེས་སྒྲིབ་སྤོང་བར་བྱེད་པ་ཡིན་པས་ཤེས་སྒྲིབ་ཀྱི་གཉེན་པོ་ལ་
ངོས་གཟུང་མེད་པ་ཨེ་ཡིན་པར་འདུག །དེ་ཕྱིར་རྗེ་ཙོང་ཁ་པས་ཉོན་མོངས་ཐམས་ཅད་
མ་ཟད་བར་དུ་ཤེས་སྒྲིབ་མི་སྤོང་བའི་(༥༧བ)ཕྱིར། ཤེས་སྒྲིབ་ནི་དག་པ་ས་གསུམ་གྱི་
སྐབས་སུ་སྤོང་ངོ༌། །ཞེས་ལེགས་པར་བཤད་པ་བཀའ་སྩལ་པ་ཡིན་ནོ། །དེས་ན་
ཉན་ཐོས་དགྲ་བཅོམ་ཐེག་ཆེན་ལམ་དུ་ཞུགས་པའི་ཚེ་ན་ཡང་། བདེན་འཛིན་ནི་ཐེག་
དམན་གྱི་གནས་སྐབས་སུ་སྤངས་ཟིན། ཤེས་སྒྲིབ་སྤོང་བ་ལ་བསྐལ་པ་གྲངས་མེད་
གཉིས་ཀྱི་བསོད་ནམས་ཀྱི་ཚོགས་གྲོགས་སུ་དགོས་པས། ཐོག་མར་ཚོགས་སྦྱོར་གྱི་
གནས་སྐབས་སུ་ཡང་། བསོད་ནམས་ཀྱི་ཚོགས་ལ་གཙོ་བོར་སློབ་ཅིང་
། དེ་ནས་མ་
- 217 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
དག་ས་བདུན་གྱི་གནས་སྐབས་སུ་ཡང་སྤང་བྱ་ཤེས་སྒྲིབ་དངོས་སུ་སྤོང་མི་ནུས་ཤིང་
ཉོན་སྒྲིབ་སྤངས་ཟིན་པས། གཙོ་བོར་བསོད་ནམས་ཀྱི་ཚོགས་ལ་སློབ་པ་ཡིན་ནོ། །
མཉམ་གཞག་ཏུ་ཡེ་ཤེས་ཀྱི་ཚོགས་ནུས་ལྡན་དུ་བྱ་བའི་ཕྱིར་དུ་སྟོང་ཉིད་ལ་རྩེ་གཅིག་
ཏུ་མཉམ་པར་འཇོག་ཀྱང་། མཉམ་གཞག་དེ་ལ་བར་ཆད་མེད་ལམ་དང་རྣམ་གྲོལ་ལམ་
སོགས་ཀྱི་ཐ་སྙད་མི་བྱེད་དོ། །དེ་ཕྱིར་མཁས་པ་ཁ་ཅིག་གིས། མཐོང་སྤང་ཤེས་སྒྲིབ་
ཞལ་གྱིས་བཞེས་པ་དང༌། ཁ་ཅིག་དམན་ལམ་སྔོན་སོང་གི་ས་དང་པོའི་བར་ཆད་མེད་
ལམ་དེས་རྗེས་ཐོབ་ཏུ་ཡོན་ཏན་བརྒྱ་ཕྲག་བཅུ་གཉིས་འབྱུང་བ་ལ་གེགས་བྱེད་ཀྱི་སྒྲིབ་
པའི་གཉེན་པོ་བྱེད་པས་ངོ་སྐལ་གྱིས་སྒྲིབ་པའི་གཉེན་པོ་ཡིན་གསུང་བ་དང་། ཁ་
ཅིག །དགོངས་འགྲེལ་གྱི་རྒྱ་ནག་གི་འགྲེལ་ཆེན་གྱི་དགོངས་པར་བྱས་ནས། ཉན་ཐོས་
དགྲ་བཅོམ་ཐེག་ཆེན་ལམ་དུ་འཇུག་པའི་ཚེ་ས་བརྒྱད་པ་ནས་འཇུག་པ་སོགས་མཁས་
པ་རྣམས་ལ་བཞེད་པ་མི་འདྲ་བ་དུ་མ་བྱུང་ཡང་། དཔལ་མགོན་ཀླུ་སྒྲུབ་ཡབ་སྲས་ཀྱི་
བཞེད་པ་ནི། རྗེ་ཙོང་ཁ་པས་བཤད་པའི་འདི་ཁོ་ན་ཡིན་པས་འདི་ལས་གཞན་དུ་དོགས་
པར་མི་བྱའོ། །
དེས་ན་ཐལ་འགྱུར་བའི་(༥༨ན)ལུགས་འདི་ལ་ཐེག་པ་ཆེན་པོའི་མཐོང་སྒོམ་གྱི་
གནས་སྐབས་སུ་མཐོང་སྤང་ཤེས་སྒྲིབ་དང་། མཐོང་སྤང་ཉོན་སྒྲིབ་ཅིག་ཅར་སྤོང་བ་ནི་
མི་འདོད་དེ། དཔལ་ལྡན་ཟླ་བའི་ལུགས་ལ་ཤེས་སྒྲིབ་དེ་ཉོན་སྒྲིབ་ལས་ཆེས་སྤོང་
དཀའ་བའི་རྒྱུ་མཚན་གྱིས་ཤེས་སྒྲིབ་དང་ཉོན་སྒྲིབ་ཅིག་ཅར་སྤོང་བ་དེ་འདྲ་གཏན་མི་
བཞེད་པའི་ཕྱིར། ཁྱེད་ཀྱི་དམན་ལམ་སྔོན་མ་སོང་གི་བྱང་སེམས་འཕགས་པས་བདེན་
འཛིན་ལྷན་སྐྱེས་དང་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པ་ལྷན་
སྐྱེས་སོགས་ཅིག་ཅར་དུ་སྤོང་ཞིང་། བདེན་འཛིན་ཤེས་སྒྲིབ་ཏུ་ཡང་ཁས་བླངས་པའི་
ཕྱིར། ཤེས་སྒྲིབ་ལ་བརྒལ་དཀའ་རྒྱུ་ཅི་ཡང་མི་འདུག་པས། ཤིན་ཏུ་བརྒལ་དཀའི་
- 218 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཤེས་བྱའི་སྒྲིབ་པ་ལ། །གཉེན་པོ་ངོས་གཟུང་མེད་པ་ཤིན་ཏུ་མཚར། །ཞེས་པའི་དགག་
པ་འདི་ཁྱེད་རང་ལ་འཇུག་པའོ། ། །
ཡང་ཁྱེད་ཀྱིས་དགག་པ་གཅིག་ལ། འཇིག་རྟེན་ལམ་གྱིས་སྲིད་པའི་རྩེ་མོ་ལ། །
ཆགས་བྲལ་བྱེད་ཅེས་སྨྲ་བ་ནང་པའི་གཞུང་། །གང་ནའང་མེད་ཅིང་སོ་སོའི་སྐྱེ་བོ་
ལ། །རྣལ་འབྱོར་མངོན་སུམ་འདོད་པ་སེར་སྐྱའི་ལུགས། །སྟོང་ཉིད་རྟོགས་པ་མེད་ན་
ཕྱི་རོལ་པའི། །དྲང་སྲོང་ཇི་བཞིན་སྲིད་པའི་རྩེ་མོ་ལ། །ཆགས་བྲལ་མེད་པར་དཔལ་
ལྡན་ཟླ་བས་བཤད། །དེ་དང་འདི་ཡིས་འགལ་བ་ཇི་ལྟར་སྤོང་། །ཟག་མེད་ལམ་གྱིས་
བསྡུས་པའི་འཇིག་རྟེན་པ། །འདི་འདྲ་འདི་ཡང་རྒྱལ་བ་གཞན་གྱི་ལུགས། །དགྲ་བཅོམ་
ཆགས་བྲལ་སྔོན་སོང་ཡོད་ཅེས་པ། །འདི་ནི་སྔོན་མེད་ཤིང་རྟའི་སྲོལ་འབྱེད་ཡིན། །
ཞེས་སོགས་ཁ་ཤིན་ཏུ་ཆེན་པོའི་དགག་པ་བྱས་འདུག་པ་ལེགས་པར་ཉོན་ཅིག །ཁྱེད་
ཀྱི་དོགས་པ་(༥༨བ)འདི་རྣམས་སྐྱེ་བའི་གཞི་ཊིཀ་ཆེན་དགོངས་པ་རབ་གསལ་ལས།
མངོན་པ་ནས་བཤད་པའི་སྲིད་རྩེའི་སས་བསྡུས་པའི་ཉོན་མོངས་མངོན་གྱུར་ཞི་རགས་
ཀྱི་རྣམ་པ་ཅན་གྱིས་སྤོང་མི་ནུས་ཀྱང་། སྔར་བཤད་པའི་གང་ཟག་གི་བདག་མེད་རགས་
པ་རྟོགས་པའི་ལམ་ལ་གོམས་པར་བྱས་པས་སྤོང་ནུས། ཞེས་གསུངས་པ་འདི་ལ་བརྟེན་
ནས་ལོག་རྟོག་དེ་རྣམས་ཤར་བ་ཡིན་ལས་ཆེ། དེ་མིན་པའི་དགྲ་བཅོམ་ལ་ཆགས་བྲལ་
སྔོན་སོང་ཡོད་ཅེས་པ་རྗེའི་གསུང་རབ་གང་ན་འདུག་བསྟན་དགོས། གལ་ཏེ་གསུང་
འདིས་དགྲ་བཅོམ་ལ་ཆགས་བྲལ་སྔོན་སོང་ཡོད་པར་བསྟན་པ་ཡིན་ནོ། །ཞེ་ན། རང་
རྟགས་དཔྱིས་ཕྱིན་པ་བསྟན་པ་ཡིན་ཏེ། ཤེས་བྱ་ཆོས་ཅན། གསུང་འདིས་དགྲ་བཅོམ་
ལ་ཆགས་བྲལ་སྔོན་སོང་ཡོད་པར་བསྟན་པ་མ་ཡིན་པར་ཐལ། འདིས་དགྲ་བཅོམ་ལ་
ཆགས་བྲལ་སྔོན་སོང་མེད་པར་བསྟན་པ་ཡིན་པའི་ཕྱིར། དེར་ཐལ། ཆགས་བྲལ་སྔོན་
སོང་ཞེས་པ་མཐོང་ལམ་གྱི་སྔ་རོལ་དུ་ཞི་རགས་ཀྱི་རྣམ་པ་ཅན་གྱིས་ངང་གིས་ཞུགས་པའི་
- 219 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྤང་བྱའི་གཙོ་བོ་ལ་ཆགས་པ་མངོན་གྱུར་བ་དང་བྲལ་བར་བྱས་པ་ཅིག་ལ་འཇོག་རིགས་
པ་གང་ཞིག །ཊིཀ་ཆེན་གྱི་གསུང་དེས། ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་
ལམ་གྱི་མངོན་པ་ནས་བཤད་པའི་སྲིད་རྩེའི་སས་བསྡུས་ཀྱི་ཉོན་མོངས་མངོན་གྱུར་ཡང་
སྤོང་མི་ནུས་པར་བསྟན་པའི་ཕྱིར། རྟགས་དང་པོ་མ་གྲུབ་ན། དགེ་འདུན་ཉི་ཤུའི་རྣམ་
གཞག་མ་ཆགས་པར་གསལ་ལོ། ། །
དེ་ནས་དགྲ་བཅོམ་ལ་ཆགས་བྲལ་སྔོན་སོང་ཡོད་ཟེར་མཁན་དེ་ལ་དགག་པ་ཐོང་
ཞིག །ཁོ་བོ་ཅག་ནི་དགྲ་བཅོམ་ལ་ཆགས་བྲལ་སྔོན་སོང་ཡོད་པར་རྨི་ལམ་དུ་ཡང་མི་
འདོད་དོ། །གལ་ཏེ་དགྲ་བཅོམ་ལ་ཆགས་བྲལ་(༥༩ན)སྔོན་སོང་ཡོད་པར་ཐལ། མཐོང་
ལམ་གྱི་སྔ་རོལ་དུ་དགྲ་བཅོམ་ཞུགས་པའི་སྤང་བྱའི་གཙོ་བོ་ལ་ཆགས་བྲལ་བྱས་པའི་
གང་ཟག་ཡོད་པའི་ཕྱིར། ཟེར་ན། རྟགས་ཤིན་ཏུ་མ་གྲུབ་སྟེ། བདེན་འཛིན་དགྲ་བཅོམ་
ཞུགས་པའི་སྤང་བྱའི་གཙོ་བོ་ཡིན་པ་ད་དུང་མ་གོ་བར་སྣང་ངོ༌། །དེ་ཡང་མི་ཟེར་གྱི་དགྲ་
བཅོམ་ལ་ཆགས་བྲལ་སྔོན་སོང་ཡོད་པར་ཐལ། མཐོང་ལམ་གྱི་སྔ་རོལ་དུ་མངོན་པ་
ནས་བཤད་པའི་སྲིད་རྩེའི་སས་བསྡུས་ཀྱི་ཉོན་མོངས་མངོན་གྱུར་པ་སྤངས་པའི་གང་
ཟག་ཡོད་པའི་ཕྱིར། ཞེས་ཟེར་ན། མ་གོ་བའི་ལོག་རྟོག་ཡིན་ཏེ། ཆགས་བྲལ་སྔོན་སོང་
འཇོག་པ་ཞི་རགས་ཀྱི་རྣམ་པ་ཅན་གྱི་ལམ་གྱིས་སྤངས་བྱ་སྤོང་ཚུལ་གྱི་དབང་དུ་བྱས་
སོ། །ཞེས་སྨྲས་པ་དེ་རྣ་བར་ཞོག་ལ་ཕྱིན་ཆད་དགག་པ་གཏོང་རྒྱུ་འདུག་ན་ཐོང་ཞིག །
དེས་ན་རྗེ་ཙོང་ཁ་པས་ཆགས་བྲལ་སྔོན་སོང་གི་དགྲ་བཅོམ་མེད་པར་བཤད་པ་ལ།
ཆགས་བྲལ་སྔོན་སོང་གི་དགྲ་བཅོམ་འདོད་པ་ནང་པའི་གཞུང་གང་ནའང་མེད་དོ་ཞེས་
ཟེར་བ་སེམས་རྣལ་དུ་ཞོག་ལ་སྨོས་ཤིག །དེའི་རྗེས་སུ་ཁྱེད་ཀྱིས། སོ་སོ་སྐྱེ་བོ་ལ་རྣལ་
འབྱོར་མངོན་སུམ་འདོད་པ་སེར་སྐྱ་པའི་ལུགས་ཡིན་ནོ། །ཞེས་ཟེར་བ་ནི་ཡ་མཚན་ཏེ།
སོ་སོ་སྐྱེ་བོ་ལ་རྣལ་འབྱོར་མངོན་སུམ་འདོད་པ་སེར་སྐྱའི་ལུགས་ཡིན་ན། ཁྱེད་རང་ལ་
- 220 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཁོར་གསུམ་ཡོད་དེ། ཆེན་པོ་ཤཱཀ་མཆོག་པ་ཆོས་ཅན། ཁྱོད་སེར་སྐྱ་བའི་ལུགས་
འཛིན་ཡིན་པར་ཐལ། ཁྱོད་སོ་སོ་སྐྱེ་བོ་ལ་རྣལ་འབྱོར་མངོན་སུམ་འདོད་པའི་རྒོལ་བ་
ཡིན་པའི་ཕྱིར། ཁྱབ་པ་ཁས། དེར་ཐལ། ཁྱོད་སོ་སོ་སྐྱེ་བོ་ལ་ལྷག་མཐོང་མཚན་ཉིད་
པ་ཡོད་པར་འདོད་པའི་རྒོལ་བ་གང་ཞིག །ལྷག་མཐོང་མཚན་ཉིད་པ་ཡིན་(༥༩བ)ན་རྣལ་
འབྱོར་མངོན་སུམ་ཡིན་དགོས་པའི་ཕྱིར། རྟགས་ཕྱི་མ་ཁས་བླངས། དང་པོ་མ་གྲུབ་ན།
སོ་སོ་སྐྱེ་བོ་ལ་ལྷག་མཐོང་མཚན་ཉིད་པ་ཡོད་པར་ཐལ། སོ་སོ་སྐྱེ་བོའི་རྒྱུད་ལ་ཞི་ལྷག་
ཟུང་འབྲེལ་ཡོད་པའི་ཕྱིར། དེའི་རྒྱུད་ལ་བསམ་གཏན་གྱི་དངོས་གཞིའི་སྙོམས་འཇུག་
ཡོད་པའི་ཕྱིར། གལ་ཏེ་ལྷག་མཐོང་མཚན་ཉིད་པ་ཡིན་ན་རྣལ་འབྱོར་མངོན་སུམ་ཡིན་
དགོས་པར་ངེད་ཀྱིས་ཁས་མ་བླངས་སོ་ཞེས་ཟེར་ན། འོ་ན་ཁྱེད་ཀྱི་ལྷག་བསམ་རབ་
དཀར་གྱི་དྲིས་ལན་དུ། ལྷག་མཐོང་མཚན་ཉིད་པ་ནི་རྣལ་འབྱོར་མངོན་སུམ་ཡིན་ལ་
ཞེས་སྨྲས་པ་དྲན་པར་བྱོས་ཤིག །དེས་ན་སྟོང་ཉིད་མ་རྟོགས་ཀྱང་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་པ་ཙམ་རྟོགས་ཟིན་གོམས་པར་བྱས་པ་ལ་བརྟེན་ནས། གང་
ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པ་དང༌། དེ་ལྟར་
མངོན་སུམ་དུ་མཐོང་ཟིན་གོམས་པར་བྱེད་པ་ཅིག་སྲིད་པ་ནི་ཁྱེད་ཀྱང་འདོད་ལ། ཁོ་
བོ་ཅག་ཀྱང་འདོད་པས་ཆོས་ཀྱི་བདག་མེད་ཕྲ་མོ་མ་རྟོགས་ཀྱང་གང་ཟག་རང་རྐྱ་ཐུབ་
པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་རྒྱུད་ལྡན་གྱི་གང་ཟག་
དེ་སོ་སོ་སྐྱེ་བོ་དང་། དེའི་རྒྱུད་ཀྱི་བཤད་མ་ཐག་པའི་ཡེ་ཤེས་རྣལ་འབྱོར་མངོན་སུམ་དུ་
འདོད་པ་ཡིན་ནོ། །ཁྱེད་ལ་འདི་དྲི་བར་བྱ་སྟེ། ཐལ་འགྱུར་བ་འདོད་པ་ལྟར་གྱི་ཆོས་ཀྱི་
བདག་མེད་མ་རྟོགས་ཀྱང་། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་
སུམ་དུ་རྟོགས་པའི་གང་ཟག་ཅིག་ཡོད་དམ་མེད། ཡོད་ན་དེ་འདྲའི་གང་ཟག་དེ་སོ་སོ་
སྐྱེ་བོ་ཡིན་ནམ་འཕགས་པ་ཡིན། དང་པོ་ལྟར་ན་སོ་སོ་སྐྱེ་བོའི་རྒྱུད་ལ་རྣལ་འབྱོར་
- 221 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མངོན་སུམ་ཡོད་པར་ཐལ། དེའི་རྒྱུད་ལ་གང་ཟག་རང་རྐྱ་ཐུབ་པའི་རྫས་(༦ན)ཡོད་
ཀྱིས་སྟོང་པར་མངོན་སུམ་དུ་རྟོགས་པའི་ཡེ་ཤེས་ཡོད། དེ་སོ་སོ་སྐྱེ་བོ་ཡིན་པའི་ཕྱིར།
འཁོར་གསུམ། གཉིས་པ་ལྟར་ན། དེ་འདྲའི་གང་ཟག་དེ་ཆོས་ཅན། ཐལ་འགྱུར་བའི་
གཞུང་ནས་བཤད་པའི་ཆོས་ཀྱི་བདག་མེད་མངོན་སུམ་དུ་རྟོགས་པར་ཐལ། འཕགས་
པ་ཡིན་པའི་ཕྱིར། འཁོར་གསུམ། མ་ཁྱབ་ན། འཇུག་འགྲེལ་ལས། ལུང་འདི་ལས་ནི་
ཉན་ཐོས་དང་རང་སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པར་ཤེས་
པ་ཡོད་དོ་ཞེས་གསལ་བར་ངེས་ཏེ། ཞེས་པ་ལ་ཁྱེད་ཀྱིས་འབྲུ་གང་རྒྱབ་དྲན་པར་གྱིས་
ལ་ཕྱིན་ཆད་བག་ཡོད་པར་མཛོད། གལ་ཏེ་ཆོས་ཀྱི་བདག་མེད་ཕྲ་མོ་མངོན་སུམ་དུ་མ་
རྟོགས་ཤིང་། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་
པའི་གང་ཟག་མེད་དོ་ཞེ་ན། འོ་ན་ལེགས་པར་ཉོན་ཅིག་དེ་འདྲའི་གང་ཟག་ཡོད་པར་
ཐལ། ཆོས་ཀྱི་བདག་མེད་ཕྲ་མོ་མ་རྟོགས་ཀྱང་གང་ཟག་རང་རྐྱ་ཐུབ་པའི་རྫས་ཡོད་དུ་
འཛིན་པའི་རྟོག་པའི་ས་བོན་སྤངས་པའི་གང་ཟག་ཡོད་པའི་ཕྱིར། རྟགས་མ་གྲུབ་བོ་ཞེ་
ན། དངོས་འགལ་བླ་ན་མེད་པ་ཡིན་ཏེ། ཉན་ཐོས་སྡེ་པའི་གཞུང་ནས་བཤད་པའི་
གཉེན་པོ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་མངོན་སུམ་དུ་རྟོགས་པའི་
ལམ་བསྒོམས་པས་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་རྟོག་པའི་ས་
བོན་སྤོང་ནུས་པའི་ཕྱིར། འཁོར་གསུམ། རྟགས་ཁས་མ་བླངས་སོ་ཞེ་ན། འོ་ན་ཁྱེད་
ཀྱིས་དགག་པའི་ཡི་གེ་དེར། རང་རང་གཞུང་ནས་བཤད་པའི་སྒྲིབ་པ་ཀུན། །དེ་ནས་
བཤད་པའི་གཉེན་པོས་མི་སེལ་ན། །རྒྱལ་བས་དབང་པོར་འཚམས་(༦བབ)པའི་ཆོས་
སྟོན་པ། །ཚད་ལྡན་མཁས་པའི་གཞུང་ལས་བཀྲལ་བ་འགལ། །ཞེས་སྨྲས་པ་དྲན་པར་
གྱིས་ལ་ཁྱེད་ལ་བདེན་ནོ་ཞེས་བློ་བཟང་མཛད་ན་ལེགས་སོ། ། །
འདིར་སྨྲས་པ། ལན་ལྡོག་ཏུ་མེད་པའི་ཐལ་འགྱུར་གྱིས། །ཁྱེད་ཕས་ཀྱི་རྒོལ་བའི་
- 222 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གདོང་སྨད་ཅིང༌། །ཕ་བློ་བཟང་གྲགས་པའི་དབུ་འཕངས་བསྟོད། །བློ་གཟུར་གནས་
རྣམས་ཀྱིས་དཔང་པོ་མཛོད། །ཅེས་དབྱངས་སུ་བྱའོ། །ཡང་དེའི་རྗེས་སུ། སྟོང་ཉིད་
རྟོགས་པ་མེད་ན་ཕྱི་རོལ་པའི། །དྲང་སྲོང་ཇི་བཞིན་སྲིད་པའི་རྩེ་མོ་ལ། །ཆགས་བྲལ་
མེད་པར་དཔལ་ལྡན་ཟླ་བས་བཤད། །དེ་དང་འདི་ཡི་འགལ་བ་ཇི་ལྟར་སྤོང༌། །ཞེས་
སྨྲས་འདུག་པ། ཁོ་བོ་ཅག་ལ་འགལ་བ་སྤོང་དགོས་པ་ཅི་ཡང་མེད། ཁྱེད་རང་ལ་ནང་
འགལ་བླ་ན་མེད་པ་ཡོད་དེ། ཁྱེད་རང་གི་སྲིད་རྩེ་ལ་ཆགས་བྲལ་བྱས་པའི་ཉན་ཐོས་
དགྲ་བཅོམ་ཡོད་པར་ཁས་བླངས། སྟོང་ཉིད་རྟོགས་པའི་ཉན་ཐོས་དགྲ་བཅོམ་མེད་
པར་ཁས་བླངས་པའི་ཕྱིར། རྟགས་དང་པོ་གྲུབ་སྟེ། རྩོད་ཡིག་འདི་ཉིད་དུ། ཉན་ཐོས་
གཞུང་གི་ཐར་པའི་ལམ་ཞུགས་པས། །སྲིད་པའི་རྩེ་ལ་ཆགས་བྲལ་བྱེད་མིན་ན། །ཕྱི་
རོལ་གཞུང་དང་ནང་པའི་གཞུང་ལུགས་ཀྱིས། །ཐོབ་བྱའི་ཁྱད་པར་གང་ཡིན་སྨྲ་བར་
རིགས། །ཞེས་བཤད་པའི་ཕྱིར། རྟགས་ཕྱི་མ་གྲུབ་སྟེ། ཁྱེད་རང་གི་དབུ་མ་རྣམ་ངེས་
ཞེས་པ་དེར། ཉན་ཐོས་དགྲ་བཅོམ་པས་གང་ཟག་གི་བདག་མེད་དང་ཆོས་ཀྱི་བདག་
མེད་རྟོགས་ཀྱང་། སྟོང་ཉིད་མ་རྟོགས་ཞེས་རིང་སོང་གི་སྐབས་སུ་བཤད་པའི་ཕྱིར།
འཁོར་གསུམ། ཁྱེད་ཀྱི་དབུ་མ་རྣམ་ངེས་ཟེར་བ་དེར། ཉན་ཐོས་དགྲ་བཅོམ་པས་སྟོང་
ཉིད་མ་རྟོགས་པའི་སྒྲུབ་བྱེད་ལ། ཉན་ཐོས་དགྲ་བཅོམ་པས་སྟོང་ཉིད་མ་(༦༡ན)རྟོགས་
ཏེ། གལ་ཏེ་རྟོགས་ན། ཉན་ཐོས་དགྲ་བཅོམ་ཆོས་ཅན། དབུ་མ་ཡིན་པར་ཐལ། སྟོང་
ཉིད་རྟོགས་པའི་གང་ཟག་ཡིན་པའི་ཕྱིར། འདོད་ན། ཐེག་ཆེན་པ་ཡིན་པར་ཐལ། དབུ་
མ་པ་ཡིན་པའི་ཕྱིར། འདོད་མི་ནུས་ཏེ། ཐེག་དམན་པ་ཡིན་པའི་ཕྱིར། དེས་ན་ཉན་
ཐོས་དགྲ་བཅོམ་པས་ཆོས་ཀྱི་བདག་མེད་དང་གང་ཟག་གི་བདག་མེད་རྟོགས་ཀྱང་།
སྟོང་ཉིད་མ་རྟོགས་ཞེས་སྨྲས་འདུག་པ་འདི་མ་བརྗེད་པ་མཛོད་ཅིག །འོ་ན་ཉན་ཐོས་
དགྲ་བཅོམ་དེ་ཉན་ཐོས་སྡེ་པ་ཡིན་པར་ཐལ། གྲུབ་མཐའ་སྨྲ་བའི་ཉན་ཐོས་དགྲ་བཅོམ་
- 223 -



A)，
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཅིག་ནི་ཡོད། ཉན་ཐོས་དགྲ་བཅོམ་དེ་དབུ་མ་པ་མ་ཡིན་པའི་ཕྱིར། རྟགས་ཁས།
འདོད་དོ་སྙམ་ན། གྲུབ་མཐའ་གོང་འོག་གི་རྣམ་གཞག་ཡེ་མ་ཆགས་པ་ཡིན་ཏེ། འོ་ན་
ཉན་ཐོས་དགྲ་བཅོམ་ཆོས་ཅན། ཁྱོད་ཀྱིས་ཆོས་ཀྱི་བདག་མེད་མ་རྟོགས་པར་ཐལ།
ཁྱོད་ཉན་ཐོས་སྡེ་པ་ཡིན་པའི་ཕྱིར། རྟགས་གསལ་དངོས། ཁྱབ་པ་ནི་ཉན་ཐོས་སྡེ་པའི་
གཞུང་དུ་ཆོས་ཀྱི་བདག་མེད་ཀྱི་ཐ་སྙད་ཀྱང་མ་བཤད་ན། ཉན་ཐོས་སྡེ་པས་ཆོས་ཀྱི་
བདག་མེད་རྟོགས་པ་ལྟ་སྨོས་ཀྱང་ཅི་དགོས། དེས་ན་ཁྱེད་ཀྱིས་རྗེ་ཙོང་ཁ་པ་ལ་དགག་
པ་མང་དུ་བྱས་པས། ཁྱེད་རང་ལ་གསུང་རབ་མང་པོ་དང་འགལ་བ་ཁས་ལེན་དགོས་
པའི་ཉེས་པ་འདི་ལྟ་བུ་བྱུང་བ་ཡིན་ནོ། །ཁྱེད་དཔལ་ལྡན་ཟླ་བས་གང་བཤད་པ་དེ་ཕྱིན་
ཅི་ལོག་ཏུ་འཆད་པ་འདུག་སྟེ། འཇུག་འགྲེལ་དུ། ལུང་འདི་ལས་ནི་ཉན་ཐོས་དང་རང་
སངས་རྒྱས་རྣམས་ལ་ཡང་ཆོས་ཐམས་ཅད་རང་བཞིན་མེད་པར་ཤེས་པ་ཡོད་དོ་ཞེས་
གསལ་བར་ངེས་ཏེ། དེ་ལྟ་མ་ཡིན་ན། དངོས་པོ་རང་བཞིན་མེད་པར་ཡོངས་(༦༡བ)སུ་
ཤེས་པ་དང་བྲལ་བའི་ཕྱིར། དེ་དག་ཀྱང་སེམས་དང་པོ་བསྐྱེད་པའི་བྱང་ཆུབ་སེམས་
དཔས་ཀྱང་རང་གི་བློས་རྣམ་པར་དཔྱད་པས་ཀྱང་ཟིལ་གྱིས་གནོན་པར་འགྱུར་ཏེ། ཞེས་
ཆོས་ཐམས་ཅད་རང་བཞིན་མེད་པ་དེ་སྟོང་ཉིད་ཕྲ་མོར་བསྟན་ནས། ཉན་རང་དགྲ་
བཅོམ་པས་ཀྱང་དེ་ལྟ་བུའི་སྟོང་ཉིད་ཕྲ་མོ་རྟོགས་པའི་རྒྱུ་མཚན་གྱིས། ས་དང་པོ་བས་
ཀྱང་ཉན་རང་དགྲ་བཅོམ་བློའི་སྟོབས་ཀྱིས་ཟིལ་གྱིས་གནོན་མི་ནུས་ཞེས་པར་བཤད་
པ་ལ། ཁྱེད་ཀྱིས་ཉན་རང་དགྲ་བཅོམ་ལ་སྟོང་ཉིད་རྟོགས་པའི་ལྟ་བ་མེད་ཅེས་བཤད་
འདུག་པ། ཉོན་ཅིག །འོ་ན་བྱང་སེམས་ས་དང་པོ་བས་ཉན་རང་དགྲ་བཅོམ་བློའི་
སྟོབས་ཀྱིས་ཟིལ་གྱིས་གནོན་ནུས་པར་ཐལ། བྱང་སེམས་ས་དང་པོ་བས་སྟོང་ཉིད་
མངོན་སུམ་དུ་རྟོགས། ཉན་རང་དགྲ་བཅོམ་པས་སྟོང་ཉིད་མངོན་སུམ་དུ་མ་རྟོགས་པའི་
ཕྱིར། འཁོར་གསུམ། དེས་ན་ཁྱེད་ཀྱིས་རྗེ་ཙོང་ཁ་པ་ལ། སྟོང་ཉིད་རྟོགས་པ་མེད་ན་ཕྱི་
- 224 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རོལ་བའི། །དྲང་སྲོང་ཇི་བཞིན་སྲིད་པའི་རྩེ་མོ་ལ། །ཆགས་བྲལ་མེད་པར་དཔལ་ལྡན་
ཟླ་བས་བཤད། །དེ་དང་འདི་ཡི་འགལ་བ་ཇི་ལྟར་སྤོང་། །ཞེས་སྨྲས་པའི་འགལ་སྤོང་དེ་
སུས་བྱེད་དགོས་པ་འདུག་ད་དགོངས་ཨེ་བྱུང་། རྒྱ་གར་འཕགས་པའི་ཡུལ་དུ་ནང་
འགལ་གྱི་རང་བཞིན་ཅན་འདི་ལྟ་བུའི་བསྟན་བཅོས་བརྩམས་ན། པཎྜི་ཏ་ཐམས་ཅད་ཀྱིས་
ཚར་གཅོད་པར་ཡིན་པར་འདུག་སྟེ། བོད་འདིར་གང་སྨྲས་ཚབས་སུ་འགྲོ་བ་ཅིག་འདུག་
པས། ཁྱེད་ཀྱིས་ཀྱང་ལབ་ལབ་མང་པོ་བྱས་འདུག །སྤྱིར་ཆོས་ཐམས་ཅད་རང་བཞིན་
གྱིས་སྟོང་པ་སྟོང་ཉིད་མཐར་ཐུག་མ་ཡིན་ཟེར་བའི་ལུགས་ངན་པ་འདི། ཁྱེད་དང་གྲུབ་
མཐའ་ཀུན་ཤེས་པ་དང་དུས་ཕྱིས་ཀྱི་ཕྱག་ཆེན་པ་མང་པོ་དང་རྙིང་མ་(༦༢ན)བ་འགའ་
ཞིག་དང་། ཧྭ་ཤང་གི་རྗེས་འབྲང་རྣམས་ལ་འདུག་པ། སྔོན་ཆོས་རྒྱལ་ཁྲི་སྲོང་ལྡེ་བཙན་
གྱི་དུས། ཧྭ་ཤང་དང་སློབ་དཔོན་ཀ་མ་ལ་ཤཱི་ལ་བརྩད་པའི་ཚེ། སློབ་དཔོན་གྱིས་གྲྭ་
ཤང་ཕམ་པར་བྱས་པ་ན། ཆོས་གྲྭ་དེར་ཧྭ་ཤང་གི་ལྷམ་ལུས་པས་ད་དུང་ངའི་ལྟ་བ་འདི་
འཛིན་མཁན་ཅུང་ཟད་འོང་བ་འདུག་ཅེས་ཧྭ་ཤང་རང་གིས་ཀྱང་སྨྲས་ཤིང་། ཆོས་རྗེ་ས་སྐྱ་
པཎྜི་ཏས་ཀྱང་། ད་ལྟའི་ཕྱག་རྒྱ་ཆེན་པོ་དང་། །རྒྱ་ནག་ལུགས་ཀྱི་རྫོགས་ཆེན་ལ། །
ཡས་འབབ་དང་ནི་མས་འཛེག་གཉིས། །རིམ་གྱིས་པ་དང་ཅིག་ཅར་པ། །མིང་འདོགས་
བསྒྱུར་བ་མ་གཏོགས་པ། །དོན་ལ་ཁྱད་པར་དབྱེ་བ་མེད། །ཆོས་ལུགས་འདི་འདྲ་བྱུང་
བ་ཡང་། །བྱང་ཆུབ་སེམས་དཔའ་ཞི་བ་འཚོས། །རྒྱལ་པོ་ཁྲི་སྲོང་ལྡེ་བཙན་ལ། །ལུང་
བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་ཀྱིས་ཉོན། །རྒྱལ་པོ་ཁྱོད་ཀྱི་
བོད་ཡུལ་འདི། །སློབ་དཔོན་པདྨ་འབྱུང་གནས་ཀྱིས། །བསྟན་མ་བཅུ་གཉིས་ལ་གཏད་
པས། །མུ་སྟེགས་འབྱུང་བར་མི་འགྱུར་མོད། །འོན་ཀྱང་རྟེན་འབྲེལ་འགའ་ཡི་རྒྱུས། །
ཆོས་ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་འདས་ནས། །རྒྱ་ནག་
དགེ་སློང་བྱུང་ནས་ནི། །དཀར་པོ་ཆིག་ཐུབ་ཅེས་བྱ་བ། །ཅིག་ཅར་བ་ཡི་ལམ་སྟོན་
- 225 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
འགྱུར། །དེ་ཚེ་ང་ཡི་སློབ་མ་ནི། །མཁས་པ་ཆེན་པོ་ཀ་མ་ལ། །ཤཱི་ལ་ཞེས་བྱ་རྒྱ་གར་
ནས། །སྤྱན་དྲོངས་དེ་ཡི་དེ་སུན་འབྱིན། །དེ་ནས་དེ་ཡི་ཆོས་ལུགས་བཞིན། །དད་ལྡན་
རྣམས་ཀྱིས་སྤྱོད་ཅིག་གསུང༌། །དེ་ཡིས་ཇི་སྐད་གསུངས་པ་བཞིན། །ཕྱི་ནས་ཐམས་
ཅད་བདེན་པར་གྱུར། །རྒྱ་ནག་ལུགས་དེ་ནུབ་མཛད་ནས། །རིམ་གྱིས་(༦༢བ)པ་ཡི་
ཆོས་ལུགས་སྤེལ། །ཕྱིས་ནས་རྒྱལ་ཁྲིམས་ནུབ་པ་དང༌། །རྒྱ་ནག་མཁན་པོའི་གཞུང་
ལུགས་ཀྱི། །ཡི་གེ་ཙམ་ལ་བརྟེན་ནས་ཀྱང་། །དེ་ཡི་མིང་འདོགས་གསང་ནས་ནི། །
ཕྱག་རྒྱ་ཆེན་པོར་མིང་བསྒྱུར་ནས། །ད་ལྟའི་ཕྱག་རྒྱ་ཆེན་པོ་ནི། །ཕལ་ཆེར་རྒྱ་ནག་ཆོས་
ལུགས་ཡིན། །ཞེས་ལུང་བསྟན་པ་ཇི་ལྟ་བ་བཞིན་ཐོག་ཏུ་བབ་འདུག་གོ ། །
དེ་ཡང་སྟོང་ཉིད་བཅུ་དྲུག་གི་རབ་དབྱེ་འཆད་པའི་ཚེ་དཔལ་ལྡན་ཟླ་བས། མིག་
ལ་སོགས་པ་དྲུག་པོ་ཡི། །རང་བཞིན་མེད་ཉིད་གང་ཡིན་པ། །དེ་ནི་ནང་སྟོང་ཉིད་དུ་
འདོད། །ཅེས་པ་ནས། །ཤེས་རབ་ཕ་རོལ་ཕྱིན་ཚུལ་ནས། །དེ་དག་དེ་སྐད་རབ་ཏུ་
བསྒྲགས། །ཞེས་པའི་བར་གྱི་ཤེར་ཕྱིན་གྱི་མདོ་ལས་གསུངས་པའི་སྟོང་ཉིད་བཅུ་དྲུག་
པོ་ཐམས་ཅད་དབུ་མ་འཇུག་པར་སྟོང་ཉིད་མཚན་ཉིད་པར་གསུངས་པ་འདི་ནོར་བར་
བྱས་ནས། ཡུལ་ཅིར་ཡང་མ་གྲུབ་པ་ལ་བློས་ཅིར་ཡང་མི་འཛིན་པར་འཇོག་པ་འདི་
མཐའ་བྲལ་ཆེན་མོའི་ལྟ་བའམ་གཅིག་ཡིན་ཟེར་བ་འདི། ཧྭ་ཤང་གི་ལུགས་སོར་བཞག་
མིན་ན། ཧྭ་ཤང་གི་ལུགས་གཞན་ཅི་ཡོད། སློབ་དཔོན་དང་གྲྭ་ཤང་བརྩད་ནས་རྩོད་པ་
ཆོས་ཕྱོགས་སུ་ཞི་བའི་ཚེ། ཆོས་རྒྱལ་ཁྲི་སྲོང་ལྡེ་བཙན་གྱིས་ད་ཕྱིན་ཆད་ངའི་ཡུལ་
འདིར་ལྟ་བ་ཀླུ་སྒྲུབ་ཀྱི་ལུགས་སུ་གྱིས། ཧྭ་ཤང་གི་ལུགས་འཛིན་པ་བྱུང་ན་ཆད་པས་
གཅད་པར་བྱའོ། །ཞེས་བཀའ་ཁྲིམས་བཅས་པ་ཡིན་པར་འདུག་སྟེ། ད་ཆོས་རྒྱལ་
གཤེགས་རྒྱལ་ཁྲིམས་ཉམས་པ་འདིར་ཁྱེད་རྣམས་ལེགས་འདུག ། ད་
དེའི་རྗེས་སུ། ཟག་མེད་ལམ་གྱིས་བསྡུས་པའི་འཇིག་རྟེན་པ། །འདི་འདྲ་འདི་
- 226 -



བྲ
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཡང་རྒྱལ་བ་གཞན་གྱི་ལུགས། །ཞེས་སྨྲས་འདུག་པ། ཟག་མེད་ལམ་གྱིས་བསྡུས་
(༦༣ན)པའི་འཇིག་རྟེན་པའི་ལམ་རྗེའི་གསུང་རབ་ག་ན་བཤད་འདུག་ཁྱོད་ཀྱིས་སྟོན་
ཅིག །གལ་ཏེ་སོ་སོ་སྐྱེ་བོའི་རྒྱུད་ལ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་
མངོན་སུམ་དུ་རྟོགས་པའི་ཡེ་ཤེས་ཡོད་ཅེས་ཊིཀ་ཆེན་དུ་གསུངས་པ་ལ་འཁྲུལ་པ་ཡིན་
ན་ནི། ཁྱོད་ཀྱིས་ཐལ་འགྱུར་བའི་ལུགས་ཀྱི་ལམ་ཟག་མེད་ཀྱི་དོན་གཏན་མ་གོ་བས་
ལན་པ་ཡིན་ཏེ། ཐལ་འགྱུར་བའི་ལུགས་ལ་འགྲེལ་པ་ཚིག་གསལ་ལས། མ་རིག་པའི་
རབ་རིབ་དང་བྲལ་བ་དག་གི་ཡེ་ཤེས་ཟག་པ་མེད་པའི་ཡུལ་གྱི་རང་བཞིན་ལ་བལྟོས་
ནས་ནི་མ་ཡིན་ནོ། །ཞེས་མ་རིག་པ་དང་དེའི་བག་ཆགས་གང་རུང་གིས་མ་བསླད་
པའི་ལམ་ཞིག་ལ་ལམ་ཟག་མེད་དུ་བཤད་ལ། སོ་སོ་སྐྱེ་བོའི་རྒྱུད་ལ་དེ་འདྲའི་ལམ་
ཟག་མེད་ག་ལ་ཡོད། དེས་ན་ཁྱེད་ཀྱི་དགག་པ་དེ་གང་ལ་གཏོང་བ་ཡིན། །
ཁྱོད་ཀྱིས། ཟག་མེད་ལམ་གྱི་བསྡུས་པའི་འཇིག་རྟེན་པ། །འདི་འདྲ་འདི་ཡང་
རྒྱལ་བ་གཞན་གྱི་ལུགས། །ཞེས་རྗེ་ཙོང་ཁ་པ་ལ་སྐུར་བ་མང་དུ་བཏབ་ནས། ཕྱི་རོལ་
པའི་སྟོན་པ་ལ་བདུད་བཞི་ལས་རྒྱལ་བའི་བཅོམ་ལྡན་འདས་ཞེས་ཆེ་བརྗོད་བྱེད་པར་
འདུག་པས། ཁྱེད་ཀྱིས་ཆེ་བརྗོད་མཛད་ས་ནི་ལེགས་འདུག་གོ །།
ཡང་ཁྱེད་ཀྱིས། དགྲ་བཅོམ་ཆགས་བྲལ་སྔོན་སོང་ཡོད་ཅེས་པ། །འདི་ནི་སྔོན་
མེད་ཤིང་རྟའི་སྲོལ་འབྱེད་ཡིན། །ཞེས་ཆགས་བྲལ་སྔོན་སོང་གི་དགྲ་བཅོམ་ཡོད་ཅེས་
སྨྲ་བ་འདི་ནི་སྔོན་མེད་པའི་ཤིང་རྟའི་སྲོལ་འབྱེད་ཡིན་ཞེས་སྨྲས་འདུག་པ། ཆགས་བྲལ་
སྔོན་སོང་གི་དགྲ་བཅོམ་ཡོད་པར་རྗེ་ཙོང་ཁ་པ་རྗེས་འབྲང་དང་བཅས་པ་སུ་ཞིག་གིས་
ཁས་བླངས། ཆོས་མངོན་པ་དང་བསྟན་བཅོས་མངོན་པར་རྟོགས་པའི་རྒྱན་འགྲེལ་པ་
དང་(༦༣བ)བཅས་པའི་དོན་རགས་པ་ཙམ་རྟོགས་པའི་གང་ཟག་སུ་ལ་ཡང་ཆགས་བྲལ་
སྔོན་སོང་གི་དགྲ་བཅོམ་ཁས་ལེན་པའི་དོགས་པ་མི་འདུག་ན། རྗེ་ཙོང་ཁ་པ་ལྟ་བུའི་
- 227 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མཁས་པ་ཆེན་པོས་འདི་འདྲ་ཞལ་གྱིས་བཞེས་པའི་གོ་སྐབས་ག་ལ་ཡོད། ཁྱེད་རང་ལ་
ལོག་རྟོག་ཤར་བ་ཐམས་ཅད་རྗེ་ཙོང་ཁ་པས་ཞལ་གྱིས་བཞེས་སོ་ཞེས་མ་སྨྲ་ཞིག །དེས་
ན་འདིའི་ལན་གོང་དུ་བཤད་ཟིན་པས་མ་སྤྲོས་སོ། །
ཡང་ཁྱེད་ཀྱིས་དགག་པ་གཅིག་ལ། འཇིག་རྟེན་ལམ་གྱིས་མཐོང་སྤང་ཀུན་སྦྱོར་
གསུམ། །འགོག་ཅེས་བཤད་པ་སངས་རྒྱས་ཆོས་ལ་གནོད། །ཅེས་སྨྲས་འདུག་པ། །
ཁྱེད་ཀྱིས་དགག་པ་ཐམས་ཅད་འདི་འདྲ་ཤ་སྟག་ཏུ་འདུག །འཇིག་རྟེན་པའི་ལམ་གྱིས་
མཐོང་སྤང་ཀུན་སྦྱོར་གསུམ་སྤོང་བར་སུས་ཁས་བླངས། དེ་འདྲ་ཁས་ལེན་མི་འདུག་ན་
དེ་ལ་སྨྲོས་ཤིག །དགག་པ་གཞན་གཏོང་རྒྱུ་ཡེ་མ་རྙེད་པ་དང༌། ཁས་ལེན་མེད་པའི་
ཕྱོགས་སྔ་བཀོད་ནས་ཁ་ཤིན་ཏུ་ཆེན་པོ་རེ་ལབ་པར་འདུག་པ། འཕོངས་པར་གྱུར་ན་
ལས་རྣམས་ཅི་ཡང་དྲན། །ཞེས་པ་དེར་གདའ་འོ། །
དེའི་རྗེས་སུ་ཁྱེད་ཀྱིས། གང་ཟག་གཞན་ལ་བདག་ཏུ་འཛིན་པ་ནི། །འཇིག་རྟེན་
སྨྱོན་པ་མིན་པ་འབྱུང་མི་སྲིད། །ཅེས་སྨྲས་པ་ནི་དགག་པ་དེ་གང་ལ་གཏོང་རྒྱུ་ཡིན། རྗེ་
ཙོང་ཁ་པའི་གསུང་རབ་ཏུ། གང་ཟག་གཞན་ལ་དམིགས་ནས་རང་གི་མཚན་ཉིད་ཀྱིས་
གྲུབ་པར་འཛིན་པ་གང་ཟག་གི་བདག་འཛིན་དུ་བཤད་པ་ལ། དགག་པ་དེ་གཏོང་རྒྱུ་
ཡིན་ན། ཁྱེད་ཀྱིས་དགག་པ་དེའི་དོན་འདི་ཡིན་པར་འདུག་སྟེ། མཆོད་སྦྱིན་རང་གི་
མཚན་ཉིད་ཀྱིས་གྲུབ་པར་འཛིན་པའི་ལྷས་བྱིན་གྱི་རྒྱུད་ཀྱི་གང་ཟག་གི་བདག་འཛིན་
ཆོས་ཅན། མཆོད་སྦྱིན་ལ་དམིགས་ནས་ངའོ་སྙམ་དུ་འཛིན་པར་ཐལ། མཆོད་(༦༤ན)
སྦྱིན་ལ་དམིགས་ནས་བདག་གོ་སྙམ་དུ་འཛིན་པའི་བློ་ཡིན་པའི་ཕྱིར། དེར་ཐལ། མཆོད་
སྦྱིན་ལ་དམིགས་ནས་གང་ཟག་གི་བདག་འཛིན་ཡིན་པའི་ཕྱིར། རྩ་བར་འདོད་ན། ལྷས་
བྱིན་དེས་མཆོད་སྦྱིན་ལ་དམིགས་ནས་ངའོ་སྙམ་དུ་འཛིན་པར་ཐལ། འདོད་པའི་ཕྱིར།
འདོད་ན། ལྷས་བྱིན་དེ་སྨྱོན་པ་ཡིན་པར་ཐལ། འདོད་པའི་ཕྱིར། ཞེས་ཟེར་བ་འདིར་
- 228 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
སོང་མ་སོང་རྟོགས་ཤིག །དགག་པའི་དོན་དེ་ལྟར་ཡིན་པ་དེའི་ཚེ། ཆེན་པོ་ཤཱཀ་མཆོག་པའི་
ཐུགས་རྒྱུད་ཀྱི་བུམ་པ་རང་གི་མཚན་ཉིད་ཀྱིས་གྲུབ་པར་འཛིན་པའི་བློ་ཆོས་ཅན། བུམ་
པ་ལ་དམིགས་ནས་ངའོ་སྙམ་དུ་འཛིན་པའི་བློ་ཡིན་པར་ཐལ། བུམ་པ་ལ་དམིགས་
ནས་བདག་གོ་སྙམ་དུ་འཛིན་པའི་བློ་ཡིན་པའི་ཕྱིར། དེར་ཐལ། བུམ་པ་ལ་དམིགས་
པའི་ཆོས་ཀྱི་བདག་འཛིན་ཡིན་པའི་ཕྱིར། འཁོར་གསུམ་མིན་ནམ། རྩ་བར་འདོད་ན།
ཆེན་པོ་ཤཱཀ་མཆོག་པ་དེ་བུམ་པ་ལ་དམིགས་ནས་ངའོ་སྙམ་དུ་འཛིན་པར་འདོད་པའི་
ཕྱིར། འདོད་ན། ཆེན་པོ་ཤཱཀ་མཆོག་དེ་སྨྱོན་པ་ཡིན་པར་ཐལ། འདོད་པའི་ཕྱིར།
འཁོར་གསུམ། གལ་ཏེ་ངེད་བུམ་པ་རང་གི་མཚན་ཉིད་ཀྱིས་གྲུབ་པར་མི་འདོད་པས་
སྐྱོན་མེད་དོ་ཞེས་ཟེར་ན། ཁྱེད་བུམ་པ་རང་གིས་མཚན་ཉིད་ཀྱིས་གྲུབ་པར་མི་འདོད་
ཀྱང་། ཁྱེད་ཀྱི་རྒྱུད་ལ་དེ་འདྲའི་བདེན་འཛིན་ལྷན་སྐྱེས་ལོས་ཡོད། འོན་ཀྱང་ལྷས་བྱིན་
དང་མཆོད་སྦྱིན་ལ་སྦྱར་ནས་ལྷས་བྱིན་སྨྱོན་པར་ཐལ་བའི་འཁོར་གསུམ་བསྐྱར་མ་
བྱའོ། །དེས་ན་ཁྱེད་ལ་འདི་ཞུ་སྟེ། གོང་དུ་དྲངས་པའི་བཞི་བརྒྱ་པའི་འགྲེལ་པར། དེ་ལ་
བདག་ཅེས་བྱ་བ་ནི་གང་ཞིག་དངོས་པོ་(༦ བ)རྣམས་ཀྱིས་གཞན་ལ་རག་མ་ལས་པའི་
ངོ་བོ་རང་བཞིན་ཏེ། དེ་མེད་པ་ནི་བདག་མེད་པའོ། །དེ་ནི་ཆོས་དང་གང་ཟག་གིས་དབྱེ་
བས་གཉིས་སུ་རྟོགས་ཏེ། ཆོས་ཀྱི་བདག་མེད་དང་གང་ཟག་གིས་བདག་མེད་པའོ། །
ཞེས་གསུངས་པས་རང་གི་མཚན་ཉིད་ཀྱིས་གྲུབ་པ་ལ་བདག་ཅེས་བྱ་ཞིང་། དེ་གང་ཟག་
དང་ཆོས་ཀྱི་སྟེང་དུ་ཡོད་པར་འཛིན་པ་ལ་གང་ཟག་གི་བདག་འཛིན་དང༌། ཆོས་ཀྱི་
བདག་འཛིན་དུ་འཇོག་པ་བཞི་བརྒྱ་པའི་འགྲེལ་པ་འདིའི་དགོངས་པར་བསྙོན་དུ་མེད་
པས། གང་ཟག་གཞན་ལ་དམིགས་ནས་རང་གི་མཚན་ཉིད་ཀྱིས་གྲུབ་པར་འཛིན་པ་ལ་
གང་ཟག་གི་བདག་འཛིན་དུ་འདོད་པར་བྱ་ལ། གལ་ཏེ་མི་འདོད་ན་བཞི་བརྒྱ་པའི་
འགྲེལ་པ་འདི་ལ་འབྲུ་སྣོན་མཛད་རྒྱུ་ཅི་འདུག་གཟིགས། ཁྱེད་ལྟར་ན་གང་ཟག་རང་
- 229 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བཞིན་གྱིས་མ་གྲུབ་པ་གང་ཟག་གི་བདག་མེད་ཕྲ་མོར་འདོད་དམ་མི་འདོད། དང་པོ་
ལྟར་ན་གང་ཟག་རང་གི་མཚན་ཉིད་ཀྱིས་གྲུབ་པར་འཛིན་པ་གང་ཟག་གི་བདག་འཛིན་
དུ་འདོད་དགོས་པས། གང་ཟག་གཞན་ལ་དམིགས་ནས་རང་གི་མཚན་ཉིད་ཀྱིས་གྲུབ་
པར་འཛིན་པ་ཡང་གང་ཟག་གི་བདག་འཛིན་དུ་འདོད་པར་གྱིས་ཤིག །མི་འདོད་ན་
འགྲེལ་པ་འདི་ཉིད་དང་འགལ་ཞིང་། རིང་སོང་གི་སྐབས་སུ་འཇུག་པའི་རང་འགྲེལ་
ལས། གང་ཟག་གི་བདག་མེད་མཚན་ཉིད་ཚང་བ་རྟོགས་པ་ལ་གང་ཟག་རང་བཞིན་
མེད་པར་རྟོགས་དགོས་པར་བཤད་པ་ཇི་ལྟར་ཡིན། དེ་བཞིན་དུ། བདག་མེད་འདི་ནི་
འགྲོ་བ་རྣམ་གྲོལ་ཕྱིར། །ཆོས་དང་གང་ཟག་དབྱེ་བ་རྣམ་གཉིས་གསུངས། །དེ་ལྟར་
སྟོན་པས་སླར་ཡང་འདི་ཉིད་ནི། །འདུལ་བྱ་རྣམས་ལ་ཕྱེ་སྟེ་རྣམ་མང་གསུངས། །ཞེས་
བདག་མེད་རྣམ་པ་གཉིས་ལ་སྟོང་(༦༥ན)ཉིད་བཅུ་དྲུག་ཏུ་ཕྱེ་བ་དང་། བདག་མེད་
གཉིས་སྟོང་གཞི་ཆོས་ཅན་གྱི་སྒོ་ནས་སོ་སོར་ཕྱེ་བ་ཡིན་གྱི། འགོག་རྒྱུའི་བདག་ལ་མི་
འདྲ་བའི་ཁྱད་པར་མེད་པར་གསུངས་པ་སོགས་ལ་འཆད་ཚུལ་ཇི་ལྟར་མཛད་རྒྱུ་ཡིན།
དེའི་རྗེས་སུ་ཁྱེད་ཀྱིས་དགག་པ་འདི་ལྟར་བྱུང་སྟེ། འཇིག་རྟེན་མ་ལུས་སེམས་ཀྱིས་
བྱས་པ་དང་། །ཀུན་གྱི་བྱེད་པོ་བདག་ཏུ་འདོད་པ་འགལ། །ཞེས་པའི་དགག་པ་འདི་
ཡང་དོན་མེད་ཀྱི་དགག་པ་ཡིན་ཏེ། འཇིག་རྟེན་མ་ལུས་སེམས་ཀྱིས་བྱས་པར་དཔལ་
ལྡན་ཟླ་བས་བཤད་པས་དེ་མི་འགོག་ལས་ཆེ། ཀུན་གྱི་བྱེད་པོ་བདག་པོར་འདོད་མཁན་
འདུག་ན་དེ་ལ་དགག་པ་གྱིས་ཤིག །ངེད་ཀྱིས་དེ་འདྲ་ཁས་བླངས་པའི་དོགས་པ་ཙམ་
ཡང་མེད་དོ། །དེའི་རྗེས་སུ་ཁྱེད་ཀྱིས་དགག་པ་འདི་ལྟར། བདེན་འཛིན་བློ་ལ་སྲིད་
པའི་ཡན་ལག་གིས། །བསྡུས་དང་མ་བསྡུས་གཉིས་སུ་ཟླ་བས་བཤད། །བདེན་འཛིན་
མ་ལུས་སྲིད་པའི་ཡན་ལག་ཏུ། །འཆད་པ་དེ་དག་ཟླ་བའི་གཞུང་མ་ཡིན། །ཞེས་ཁས་
ལེན་མེད་པའི་ཕྱོགས་སྔ་བཀོད་ནས་ཁྱོད་རང་ལ་ནང་འགལ་ཆེན་པོ་ཡོད་པའི་དགག་
- 230 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་གཅིག་བྱས་འདུག་པ། ད་ཉོན་ཅིག །འོ་ན་ཁྱོད་རང་གིས་གོང་དུ། ཤེས་སྒྲིབ་སྤངས་
པའི་ཉན་ཐོས་ཡོད་ཅེས་པའི། །རང་རྒྱུད་ལུགས་འདི་ཤིན་ཏུ་མཛེས་མ་ཡིན། །ཞེས་
སྨྲས་པ་མི་འཐད་པར་ཐལ། རང་རྒྱུད་པའི་ལུགས་ལ་ཤེས་སྒྲིབ་སྤངས་པའི་ཉན་ཐོས་
ཡོད་པའི་ཕྱིར། མ་གྲུབ་ན་སོང་། དེར་ཐལ། ཐལ་འགྱུར་བའི་ལུགས་ལ་ཤེས་སྒྲིབ་
སྤངས་པའི་ཉན་ཐོས་ཡོད་པ་གང་ཞིག །ཐལ་རང་གཉིས་ཀྱི་ལྟ་བ་ལ་མཐོ་དམའི་ཁྱད་
པར་གང་ཡང་མེད་པའི་ཕྱིར། རྟགས་ཕྱི་མ་དངོས་འགལ་ཡིན། དང་པོ་མ་གྲུབ་ན་སོང་།
དེར་ཐལ། (༦༥བ)རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་བདེན་
འཛིན་སྤངས་པའི་ཉན་ཐོས་ཡོད་པ་གང་ཞིག །བདེན་འཛིན་ཤེས་སྒྲིབ་ཡིན་པའི་ཕྱིར།
རྟགས་ཕྱི་མ་དངོས་འགལ། དང་པོ་མ་གྲུབ་ན། དེར་ཐལ། རྟེན་འབྲེལ་ཡན་ལག་བཅུ་
གཉིས་ཀྱི་ཐོག་མའི་མ་རིག་པར་གྱུར་པའི་བདེན་འཛིན་ཡོད་པ་གང་ཞིག །ཉན་ཐོས་
དགྲ་བཅོམ་པས་རྟེན་འབྲེལ་ཡན་ལག་བཅུ་གཉིས་པོ་ཐམས་ཅད་སྤངས་པའི་ཕྱིར།
འཁོར་གསུམ། །
དེ་བཞིན་དུ། བདེན་འཛིན་མ་ལུས་སྲིད་པའི་ཡན་ལག་ཏུ། །འཆད་པ་དེ་དག་ཟླ་
བའི་གཞུང་མ་ཡིན། །ཞེས་སྨྲ་བ་ནི་ཁས་ལེན་མེད་པའི་ཐལ་འགྱུར་ཡིན་ཏེ། ཁོ་བོ་ཅག་
གི་ལུགས་ལ་རྟེན་འབྲེལ་ཡན་ལག་བཅུ་གཉིས་ཀྱི་ཐོག་མ་མ་རིག་པར་གྱུར་པའི་གང་
ཟག་གི་བདག་འཛིན་དང་ཆོས་ཀྱི་བདག་འཛིན་གཉིས་ཀ་ཡོད་ཀྱང་། བདེན་འཛིན་
གང་ཡིན་ཡན་ལག་བཅུ་གཉིས་ཀྱི་ཐོག་མའི་མ་རིག་པར་ཁས་ལེན་པའི་དོགས་པ་
ཡང་མེད་པའི་ཕྱིར། འཕགས་རྒྱུད་ལ་བདེན་འཛིན་ཡོད་ཀྱང་། དེའི་རྒྱུད་ལ་ཡན་ལག་
བཅུ་གཉིས་ཀྱི་ཐོག་མའི་མ་རིག་པ་མེད་པའི་ཕྱིར། མཁས་མཆོག་དབྱིག་གཉེན་གྱིས།
བདེན་པ་མཐོང་ལ་འཕེན་པ་མེད། །ཅེས་གསུངས་པ་ཁོ་བོ་ཅག་སྒྲ་ཇི་བཞིན་པར་འདོད་
པའི་ཕྱིར། །
- 231 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཡང་ཁྱེད་ཀྱིས་དགག་པ་གཅིག་ལ། མངོན་པའི་གཞུང་ལས་འཇིག་རྟེན་འདས་
ལམ་དུ། །བཤད་པ་དེ་དག་ཇི་བཞིན་མ་ཡིན་ན། །དེ་ནས་བཤད་པའི་ཆགས་བྲལ་དེ་
དག་ལ། །དཔྱོད་ལྡན་སུ་ཞིག་ཡིད་བརྟན་བྱེད། །ཅེས་སྨྲས་འདུག་པ། སྤྱིར་ཁོ་བོ་ཅག་
གི་ལུགས་ལ་ཡང་མངོན་པ་གཉིས་ནས་བཤད་པའི་དགྲ་བཅོམ་གྱིས་དགྲ་བཅོམ་གྱི་གོ་
ཆོད་མི་ཆོད་དཔྱོད་པ་ཅིག་ཡོད་མོད། ཁྱེད་ཀྱིས་དེ་ཙམ་ལ་བློ་རྩེ་(༦༦ན)མ་གཏད་པར་
མངོན་པ་གཉིས་ནས་གང་བཤད་ཐམས་ཅད་སྒྲ་ཇི་བཞིན་པར་ཁས་ལེན་ཞེས་པར་འདུག་
པ། དེ་ལྟར་ཡིན་ན། དངོས་པོ་ཐམས་ཅད་བདེན་གྲུབ་ཡིན་པར་ཐལ། དེ་ལྟར་དུ་མངོན་
པ་གཉིས་ནས་བཤད་པའི་ཕྱིར། འཁོར་གསུམ། གཞན་ཡང་། ཤེས་སྒྲིབ་སྤངས་པའི་
ཀུན་མཁྱེན་མེད་པར་ཐལ། དེ་མེད་པར་མཛོད་ལས་བཤད་པའི་ཕྱིར། ཁྱབ་པ་ཁས།
རྟགས་གྲུབ་སྟེ། མཛོད་ལས་ཤེས་སྒྲིབ་ཀྱི་ཐ་སྙད་ཙམ་ཡང་མ་བཤད་པའི་ཕྱིར། རྩ་
བར་འདོད་ན། ཤེས་སྒྲིབ་སྤངས་པའི་ཀུན་མཁྱེན་ཡོད་པར་ཐལ། དེ་ཡོད་པར་མངོན་
པ་ཀུན་བཏུས་ལས་བཤད་པའི་ཕྱིར། འཁོར་གསུམ། གཞན་ཡང་། བདེན་འཛིན་མ་
སྤངས་པའི་ཀུན་མཁྱེན་ཡོད་པར་ཐལ། མངོན་པ་གཉིས་ནས་བདེན་འཛིན་མ་སྤངས་
པའི་ཀུན་མཁྱེན་བཤད་པའི་ཕྱིར། ཁྱབ་པ་ཁས། གལ་ཏེ་བདེན་པར་འཛིན་པ་ཞེས་
པའི་འཛིན་པ་དེ་མངོན་པ་གཉིས་ཀྱི་ལུགས་ལ་ཡང་སྤང་བྱ་ཡིན་པས། མངོན་པ་གཉིས་
ཀྱི་ལུགས་ལ་ཡང་བདེན་འཛིན་སྤངས་པའི་ཀུན་མཁྱེན་ཡོད་དོ་ཞེ་ན། འོ་ན་བདེན་གྲུབ་
མངོན་སུམ་དུ་གཟིགས་པའི་ཀུན་མཁྱེན་ཡོད་པར་ཐལ། མངོན་པ་གཉིས་ནས་བདེན་
གྲུབ་མངོན་སུམ་དུ་གཟིགས་པའི་ཀུན་མཁྱེན་བཤད་པའི་ཕྱིར། འཁོར་གསུམ། །
དེའི་རྗེས་སུ་ཁྱེད་ཀྱིས། རྒྱ་ཆེན་མངོན་པའི་གཞུང་ལས་བཤད་པ་ཡི། །ཐར་པ་
དག་ལ་ཡིད་བརྟན་མི་རུང་ན། །ཟབ་མོ་མདོ་སྡེར་བཤད་པའི་ཀུན་མཁྱེན་ལ། །ཡིད་
བརྟན་བྱེད་པའི་སྐལ་ལྡན་སུ་ཞིག་འབྱུང་། །ཞེས་སྨྲ་བ་འདི་ཡང་མི་འཐད་དེ། མངོན་པ་
-232 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གོང་འོག་ལས་བདེན་འཛིན་མ་སྤངས་(༦༦བ)ཤིང་གང་ཟག་རང་རྐྱ་ཐུབ་པའི་རྫས་ཡོད་
དུ་འཛིན་པའི་རྟོག་པ་ཙམ་སྤངས་པའི་ཐར་པ་བཤད་ལ། དེ་འདྲ་བའི་ཐར་པས་ཐར་
པའི་གོ་མི་ཆོད་པའི་ཕྱིར། མ་གྲུབ་ན། དེ་འདྲ་བའི་ཐར་པ་ཡོད་པར་ཐལ་ལོ། །གཞན་
ཡང་། འདི་དྲི་བར་བྱ་སྟེ། སེམས་ཙམ་གྱི་ལྟ་བ་ཙམ་གོམས་པར་བྱས་པ་ལ་བརྟེན་ནས་
སངས་རྒྱས་པའི་ཀུན་མཁྱེན་དེ་ཀུན་མཁྱེན་ཡིན་ནམ་མ་ཡིན། དེ་ཀུན་མཁྱེན་ཡིན་ནོ་
ཞེ་ན། འོ་ན་སངས་རྒྱས་ཀྱི་གོ་འཕང་ཐོབ་པར་བྱེད་པ་ལ་བདེན་འཛིན་སྤོང་མི་དགོས་
པར་ཐལ། སེམས་ཙམ་གྱི་ལྟ་བ་ཙམ་ལ་བརྟེན་ནས་སངས་རྒྱས་པའི་ཀུན་མཁྱེན་ཡོད་
པའི་ཕྱིར། འདོད་ན། སངས་རྒྱས་ཐོབ་པར་བྱེད་པ་ལ་ཤེས་སྒྲིབ་རྫོགས་པར་སྤོང་མི་
དགོས་པར་ཐལ། དེ་ལ་བདེན་འཛིན་སྤོང་མི་དགོས་པ་གང་ཞིག །བདེན་འཛིན་ཤེས་
སྒྲིབ་ཡིན་པའི་ཕྱིར། འདོད་ན། ཤེས་སྒྲིབ་ཟད་པར་མ་སྤངས་པའི་སངས་རྒྱས་ཡོད་
ཅེས་སྨྲ་བ་ནི་ཁྱེད་ཀྱི་གྲུབ་མཐའི་ཁྱད་ཆོས་སོ། །གལ་ཏེ་སེམས་ཙམ་གྱི་ལྟ་བ་ཙམ་
གོམས་པར་བྱས་པས་སངས་རྒྱས་ཐོབ་མི་ནུས་ཞེ་ན། འོ་ན་ཟབ་མོ་མདོ་སྡེར་བཤད་
པའི་ཀུན་མཁྱེན་ལ་ཡིད་བརྟན་མི་རུང་བར་ཐལ། རྒྱ་ཆེན་མངོན་པའི་གཞུང་ལས་
བཤད་པའི་ཀུན་མཁྱེན་ལ་ཡིད་བརྟན་མི་རུང་བའི་ཕྱིར། འཁོར་གསུམ། དེའི་རྗེས་སུ་
ཁྱེད་ཀྱིས། ཐལ་འགྱུར་མ་གཏོགས་ཤིང་རྟའི་སྲོལ་ཀུན་གྱིས། །ཐམས་ཅད་མཁྱེན་པའི་
ལམ་བཟང་སྨོས་ཅི་དགོས། །ཐར་པ་བགྲོད་པའི་ལམ་ཡང་མ་བསྟན་ཕྱིར། །འདི་
དག་ཐར་འདོད་འཇུག་པའི་སྒོ་མིན་ཞེས། །དམ་ཆོས་ཕལ་ཆེར་སྤོང་བའི་སྡིག་ཅན་ལ། །
བློ་གསལ་སྐྱེ་བོ་ཀུན་ཀྱང་བག་ཡོད་མཛོད། །ཅེས་ཁ་ཆེན་པོ་དང་བཅས་(༦༧ན)པའི་
དགག་པ་བྱས་འདུག་པ། ཁྱེད་ལ་ཐོག་མར་འདི་དྲི་བར་བྱ་སྟེ། རྗེ་ཙོང་ཁ་པས་ཐལ་
འགྱུར་བའི་གཞུང་མ་གཏོགས་པའི་ཤིང་རྟའི་སྲོལ་གཞན་ཀུན་ལས་ཐར་པ་དང་ཐམས་
ཅད་མཁྱེན་པར་བགྲོད་པའི་ཐབས་ཀྱི་གཙོ་བོ་སྟོང་ཉིད་རྟོགས་པའི་ལྟ་བ་རྣམ་དག་
- 233 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཅིག་མ་བསྟན་པར་ཁས་བླངས་པས། རྗེ་ཙོང་ཁ་པ་དམ་ཆོས་ཕལ་ཆེར་སྤོང་བའི་སྡིག་
ཅན་ཡིན་ཟེར་བ་ཡིན་ནམ། ཐལ་འགྱུར་བའི་གཞུང་མ་གཏོགས་ཤིང་རྟའི་སྲོལ་ཀུན་
ལས་ཐར་པ་དང་ཐམས་ཅད་མཁྱེན་པར་བགྲོད་པའི་ཐབས་ཀྱི་ལམ་ཙམ་ཡང་མ་བསྟན་
པར་ཁས་བླངས་པས། རྗེ་ཙོང་ཁ་པ་དམ་ཆོས་ཕལ་ཆེར་སྤོང་བའི་སྡིག་ཅན་ཡིན་ཟེར་བ་
གང་ཡིན། དང་པོ་ལྟར་ན། འོ་ན་གྲུབ་མཐའ་བཞི་ཀའི་གཞུང་ནས་བཤད་པའི་སྟོང་ཉིད་དེ་
སྟོང་ཉིད་མཚན་ཉིད་པ་ཡིན་པར་ཐལ། མངོན་པ་གོང་འོག་གཉིས་ལ་སོགས་པ་གྲུབ་
མཐའ་འོག་མའི་གཞུང་ལས་ཐར་པ་ཐོབ་པའི་ཐབས་ཀྱི་གཙོ་བོ་སྟོང་ཉིད་རྟོགས་པའི་
ལྟ་བ་བསྟན་པའི་ཕྱིར། འདོད་ན། ཁྱེད་ཀྱི་དབུ་མ་རྣམ་ངེས་ཞེས་པ་དེར། ཉན་རང་
དགྲ་བཅོམ་པས་ཆོས་ཀྱི་བདག་མེད་དང་གང་ཟག་གི་བདག་མེད་རྟོགས་ཀྱང་། སྟོང་
ཉིད་མ་རྟོགས་ཞེས་སྨྲས་ནས་སྐབས་འདིར་མངོན་པ་གཉིས་ནས་བཤད་པའི་གང་ཟག་
རང་རྐྱ་ཐུབ་པའི་རྫས་ཡོད་ཀྱིས་སྟོང་པ་དེ་སྟོང་ཉིད་མཚན་ཉིད་པ་ཡིན་ཞེས་ཟེར་བ་
སོགས་སྨོན་པའི་གཏམ་དང་མཚུངས་པ་མང་དུ་སྨྲས་འདུག་པ། ཐུགས་དྲན་པས་
གཟུང་མཛོད། རྩ་བའི་རྟགས་གཉིས་པ་ལྟར་ན། ཆོས་མངོན་པ་གོང་འོག་སོགས་གྲུབ་
མཐའ་འོག་མའི་གཞུང་ལས་ཐར་པ་ཐོབ་པའི་ཐབས་ཀྱི་ལམ་ཙམ་ཡང་མ་བསྟན་པར་
འདོད་པ་ཁོ་བོ་(༦༧བ)ཅག་རྣམ་རྟོག་བྱེད་དེ། དེ་ཡང་འདུལ་བའི་སྡེ་སྣོད་དགོངས་ འགྲེལ་
དང་བཅས་པ་ནས་ཐར་པ་ཐོབ་པར་བྱེད་པ་ལ་མེད་དུ་མི་རུང་བའི་ལྷག་པ་ཚུལ་ཁྲིམས་
ཀྱི་བསླབ་པ་སོ་སོར་ཐར་པའི་སྡོམ་པ་ཉམས་སུ་ལེན་ཚུལ་རྒྱས་པར་བསྟན། བྱང་ས་
ཐེག་བསྡུས་རབ་ཏུ་བྱེད་པ་སྡེ་བརྒྱད་སོགས་སུ་བྱང་ཆུབ་སེམས་དཔའི་སྡོམ་པ་ཉམས་
སུ་ལེན་ཚུལ་རྒྱས་པར་བསྟན། མངོན་པ་ཀུན་བཏུས་སོགས་ལས་ཐེག་པ་ཆེན་པོའི་
རིགས་ཅན་རེ་ཞིག་དབུ་མའི་ལྟ་བ་སྟོན་པའི་སྣོད་དུ་མི་རུང་བ་རྣམས་ལ་ཆོས་ཀྱི་བདག་
མེད་རགས་པ་བསྒོམས་ནས་རྒྱུད་སྨིན་པར་བྱེད་ཚུལ་དེ་བསྟན། ཆོས་མངོན་པ་སྡེ་
- 234 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བདུན། བྱེ་བྲག་བཤད་མཛོད་ཆེན་མོ་ལ་སོགས་ལས། གང་ཟག་གི་བདག་མེད་ཕྲ་མོ་
སྟོན་པའི་སྣོད་དུ་མི་རུང་བ་རྣམས་ལ་གང་ཟག་གི་བདག་མེད་རགས་པ་བསྒོམ་ཚུལ་
རྒྱས་པར་བསྟན་པར་ཁོ་བོ་ཅག་འདོད་པའི་ཕྱིར། དོན་འདི་ནི་དཔལ་མགོན་འཕགས་
པ་ཀླུ་སྒྲུབ་ལ་སོགས་པ་ཤིང་རྟ་ཆེན་མོ་རྣམས་ཀྱི་བཞེད་པ་ཡིན་ཏེ། ཆོས་དབྱིངས་བསྟོད་
པ་ལས། མི་རྟག་སྡུག་བསྔལ་སྟོང་པ་ཞེས། །བྱ་བ་གསུམ་པོས་སེམས་སྦྱོང་བྱེད། །
མཆོག་ཏུ་སེམས་ནི་སྦྱོང་བྱེད་པའི། །ཆོས་ནི་རང་བཞིན་མེད་པ་ཡིན། །ཞེས་མི་རྟག་
སྡུག་བསྔལ་སྟོང་བདག་མེད་རགས་པ་སྟོན་པའི་གཞུང་རྣམས་གདུལ་བྱ་རྒྱུད་ཡོངས་སུ་
སྨིན་པར་བྱེད་པའི་ཐབས་དང་། གདུལ་བྱ་རྣམས་འཁོར་བ་ལས་གྲོལ་བར་བྱེད་པའི་
ཐབས་ཀྱི་གཙོ་བོ་ཆོས་ཐམས་ཅད་རང་བཞིན་མེད་པར་རྟོགས་པའི་ཤེས་རབ་ལ་བཤད་
པའི་ཕྱིར། དེས་ན། མགོན་པོ་ཀླུ་སྒྲུབ་ཀྱིས། གང་དག་བདེན་པ་འདི་གཉིས་ཀྱི། །རྣམ་
དབྱེ་རྣམ་པར་མི་ཤེས་པ། །དེ་དག་སངས་རྒྱས་བསྟན་པ་ལ། །ཟབ་མོའི་(༦༨ན)དེ་ཉིད་
རྣམ་མི་མཐོང་། །ཞེས་ཐལ་འགྱུར་བའི་གཞུང་ནས་བཤད་པའི་བདེན་གཉིས་ཀྱི་རྣམ་
གཞག་མི་ཤེས་པའི་གྲུབ་མཐའ་འོག་མས་སངས་རྒྱས་ཀྱི་བསྟན་པའི་སྙིང་པོར་རྟེན་འབྱུང་
ཟབ་མོའི་དེ་ཁོ་ན་ཉིད་མི་ཤེས་ཞེས་གསུངས་པ་དང༌། བཞི་བརྒྱ་པར། ཞི་སྒོ་གཉིས་པ་
མེད་པ་དང༌། །ཞེས་ཐལ་འགྱུར་བའི་གཞུང་ནས་བཤད་པའི་ཆོས་ཐམས་ཅད་རང་
བཞིན་མེད་པར་རྟོགས་པའི་ལམ་དེ་ཞི་སྒོ་གཉིས་མེད་ཀྱི་ལམ་དུ་བཤད་པ་དང༌། དཔལ་
ལྡན་ཟླ་བས། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་
ཐབས་མེད་དོ། །དེ་དག་ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་ལ་ཐར་
པ་འགྲུབ་ཡོད་མིན། །ཞེས་སོགས་གསུངས་པ་ལ། ཁྱེད་ཀྱིས། ཐལ་འགྱུར་མ་གཏོགས་
ཤིང་རྟའི་སྲོལ་ཀུན་གྱིས། །ཐམས་ཅད་མཁྱེན་པའི་ལམ་བཟང་སྨོས་ཅི་དགོས། །ཐར་
པར་བགྲོད་པའི་ལམ་ཡང་མ་བསྟན་ཕྱིར། །འདི་དག་ཐར་འདོད་འཇུག་པའི་སྒོ་མིན་
- 235 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཞེས། །དམ་ཆོས་ཕལ་ཆེར་སྤོང་བའི་སྡིག་ཅན་ལ། །བློ་གསལ་སྐྱེ་བོ་ཀུན་ཀྱང་བག་
ཡོད་མཛོད། །ཅེས་ཀླུ་སྒྲུབ་ཡབ་སྲས་གཉིས་དང༌། དཔལ་ལྡན་ཟླ་བ་གྲགས་པ། རྗེ་
ཙོང་ཁ་པ་རྣམས་ལ་དམ་ཆོས་ཕལ་ཆེར་སྤོང་བའི་སྡིག་ཅན་ཞེས་སྐུར་པ་ཆེན་པོ་བཏབ་
འདུག་པ། ཁྱེད་ཀྱིས་ཆོས་སྤོང་གི་ལས་གང་ལ་ཟེར་ད་དུང་མ་གོ་བར་སྣང་བས། ཁོ་
བོས་བཤད་པར་བྱ་སྟེ། དེ་ཡང་བརྒྱད་སྟོང་པའི་མེ་ཏོག་བཀྲམ་པའི་ལེའུ་ལས། ཀུན་
དགའ་བོ། དེ་ལྟ་བས་ན་ཤེས་རབ་ཀྱི་ཕ་རོལ་ཏུ་ཕྱིན་པ་འདི་ཅི་ནས་ནུབ་པར་མི་འགྱུར་
བར་ཁྱེད་ལ་གཏད་དོ་རྗེས་སུ་གཏད་དོ། །ཡི་གེ་ཙམ་ཡང་ནུབ་པར་མི་འགྱུར་བར་ཟུངས་
ཤིག །ཆོངས་(༦རབ)ཤིག་ལྷོགས་ཤིག །ཀུན་ཆུབ་པར་གྱིས་ཤིག །རབ་ཏུ་ཐོན་
ཅིག །ཡུན་རིང་པོར་གནས་པར་གྱིས་ཤིག །ཀུན་དགའ་བོ། ཁྱོད་ཀྱིས་ཤེས་རབ་ཀྱི་ཕ་
རོལ་ཏུ་ཕྱིན་པ་མ་གཏོགས་པར་ཆོས་གང་ངས་མངོན་སུམ་དུ་བཤད་པའི་ཆོས་བཤད་
པ་དེ་དག་ཐམས་ཅད་གཟུང་ནས་ཕྱིས་རྣམ་པར་ཆུད་གཟན་ཏམ། ཕྱིས་བཏང་ངམ།།
བརྗེད་པར་བྱས་ན། ཀུན་དགའ་བོ། ཁྱོད་དེ་ཙམ་གྱིས་ངས་ཉེས་པར་བརྩི་བར་མི་
འགྱུར་གྱི། ཀུན་དགའ་བོ། ཡང་འདི་ལྟར་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་དང་
ལྡན་པའི་ཚིག་གམ་ཚིག་གི་ཡན་ལག་ཀྱང་རུང་སྟེ། ཆུད་གཟན་ཏམ། བཏང་ངམ་
བརྗེད་པར་བྱས་ན། ཀུན་དགའ་བོ། ཁྱོད་ཀྱིས་དེ་ཙམ་དུ་ང་ལ་ཉེས་པར་བྱས་པར་
འགྱུར་ཏེ། ཁྱོད་ཀྱིས་ངའི་སེམས་ཀྱང་མགུ་བར་མ་བྱས་སོ། །ཀུན་དགའ་བོ། ཡང་ཁྱོད་
ཀྱིས་གལ་ཏེ་ཤེས་རབ་ཀྱི་ཕ་རོལ་ཏུ་ཕྱིན་པ། བཟུང་ནས་ཕྱིས་ཆུད་གཟན་ཅིང་བཏང་
སྟེ། བརྗོད་པར་བྱས་ན་ཁྱེད་ཀྱིས་ང་ལ་བཀུར་སྟི་མ་བྱས་བླ་མར་མ་བྱས། བརྗེད་པར་
མ་བྱས། མཆོད་པར་མ་བྱས། རི་མོར་མ་བྱས། བསྙེན་བཀུར་མ་བྱས་སོ། །ཀུན་དགའ་
བོ། གང་དག་འདས་པ་དང་། མ་འོངས་པ་དང་། ད་ལྟར་བྱུང་བའི་སངས་རྒྱས་བཅོམ་
ལྡན་འདས་དེ་དག་ལ་ཡང་ཀུན་དགའ་བོ་ཁྱོད་ཀྱིས་བཀུར་སྟི་མ་བྱས། བླ་མར་མ་བྱས།
- 236 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བརྗེད་པར་མ་བྱས། མཆོད་པར་མ་བྱས། རི་མོར་མ་བྱས། བསྙེན་བཀུར་མ་བྱས་པ་
ཡིན་ནོ། །ཀུན་དགའ་བོ། གལ་ཏེ་ཁྱོད་ཀྱིས་ཤེས་རབ་ཀྱི་ཕ་རོལ་ཏུ་ཕྱིན་པ་བཟུང་ནས་
ཕྱིས་ཆུད་གཟན་ཅིང་བཏང་སྟེ་བརྗེད་པར་བྱས་ན་ཀུན་དགའ་བོ་ཁྱོད་ཀྱིས་དེ་ཙམ་དུ་ང་
ལ་ཉེས་པ་བྱས་པར་འགྱུར་ཏེ། ཁྱོད་ཀྱིས་ངའི་སེམས་ཀྱང་མགུ་བར་མ་བྱས་སོ། །དེའི་
ཅིའི་ཕྱིར་ཞེ་ན། ཀུན་དགའ་བོ། (༦༩ན)ཤེས་རབ་ཀྱི་ཕ་རོལ་ཏུ་ཕྱིན་པ་འདི་ནི་འདས་
པ་དང༌། མ་འོངས་པ་དང་། ད་ལྟར་བྱུང་བའི་དེ་བཞིན་གཤེགས་པ་དགྲ་བཅོམ་ཡང་
དག་པར་རྫོགས་པའི་སངས་རྒྱས་རྣམས་ཀྱི་ཡུམ་སྟེ་སྐྱེད་པ་འབྱིན་པ་ཐམས་ཅད་མཁྱེན་
པ་ཉིད་ཐོབ་པར་བྱེད་པ་ཡིན་པའི་ཕྱིར། དེ་བཞིན་གཤེགས་པ་དགྲ་བཅོམ་པ་ཡང་དག་
པར་རྫོགས་པའི་སངས་རྒྱས་ཀྱིས་གསུངས་སོ། །ཞེས་བཅོམ་ལྡན་འདས་ཀྱིས་ཀུན་དགའ་
བོ་ལ་ཁྱོད་ཀྱིས་ངའི་གསུང་རབ་གཞན་ཐམས་ཅད་ཆུད་གཟན་པར་བྱས་ཀྱང་བླའི། ཤེས་
རབ་ཀྱི་ཕ་རོལ་ཏུ་ཕྱིན་པ་འདི་ཐ་ན་ཡི་གེ་འབྲུ་གཅིག་ཀྱང་ཉམས་པར་མི་བྱའོ། །གལ་
ཏེ་བྱས་ན་ཁྱོད་ཀྱིས་ངའི་སེམས་མགུ་བར་མ་བྱས། ཞེས་སོགས་རྒྱུ་མཚན་དང་བཅས་
བཀའ་སྩལ་འདུག་པ་ལ་ཁྱོད་ཀྱིས་བརྩམས་པའི་ལུགས་གཉིས་རྣམ་འབྱེད་ཡིན་ནམ་
དེར། ཤེར་ཕྱིན་གྱི་མདོ་རྒྱས་འབྲིང་བསྡུས་གསུམ་ལས། ཐོས་བསམ་གྱིས་གཏན་ལ་
འབེབས་པའི་ཆད་སྟོང་མེད་དགག་ཙམ་ཞིག་བསྟན་པ་ཡིན་གྱི། བསྒོམ་པས་ཉམས་སུ་
མྱོང་བྱའི་སྟོང་ཉིད་མ་བསྟན་ཞེས་དང༌། དེ་བཞིན་དུ་དབུ་མ་རིགས་ཚོགས་དང་ཟླ་
གྲགས་ཀྱི་གཞུང་ལས་བསྒོམ་པས་ཉམས་སུ་མྱོང་བྱའི་སྟོང་ཉིད་མ་བསྟན་ཞེས་ཤེས་རབ་
ཀྱི་ཕ་རོལ་ཏུ་ཕྱིན་པ་སྤངས་པས་ལས་ཀྱི་སྒྲིབ་པ་གཞན་ཤིན་ཏུ་མི་བཟད་པ་ལའང་སྟོང་པ་
ཉིད་ཀྱི་ལྟ་བ་ལ་བརྟེན་ནས་དག་པར་བྱར་ཡོད་ཀྱང་འདི་ལ་ནི། སྤངས་ནས་སྐྱབས་
མེད་གྱུར་པ་དེ་ནི་མནར་མེད་འགྲོ །ཞེས་གསུངས་པ་ལྟར་སྐྱབས་དང་རྟེན་གཞན་མེད་
པས་དམྱལ་བས་མནར་མེད་པར་ཆེས་རིང་བ་གནས་དགོས་པར་སེམས་ཅན་དམྱལ་
- 237 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བའི་ལེའུ་ལས་གསུངས་པས། དམ་ཆོས་མཐའ་དག་(༦༩བ)སྤོང་བའི་ཆོས་སྤོང་གི་ལས་
ནི་དེ་ལྟ་བུ་ལ་ཟེར་བ་ཡིན་ནོ། །དེས་ན་ཁྱེད་ཀྱི་ལུགས་གཉིས་རྣམ་འབྱེད་ཟེར་བའི་ཆོས་
སྤོང་གི་ལས་གསོག་པའི་བསྟན་བཅོས་ངན་པ་འདི་ད་ལན་དགག་པ་གཏོང་བ་ལ་མི་ལྟ་
དཀའ་མེད་བྱུང་ཕྱིན་ཆད་འདི་འདྲ་བ་ཐོས་ན་རྣ་བ་དགབ་པར་བྱའོ། །ཁྱེད་ཀྱིས་དཔལ་
ལྡན་ཟླ་བའི་གཞུང་ཁས་ལེན་པའི་ལུགས་སུ་བྱས་ནས། རྗེ་ཙོང་ཁ་པ་ལ་དགག་པ་འདི་
ལྟར་བྱེད་པ་ནི་ཧ་ཅང་ནང་འགལ་ཆེས་པ་ཡིན་པས། ད་དུང་ཁྱེད་རང་ཉོན་ཅིག །དཔལ་
ལྡན་ཟླ་བ་གྲགས་པ་ཆོས་ཅན། ཁྱོད་ཆོས་སྤོང་གི་ལས་གསར་དུ་གསོག་པའི་གང་ཟག་
ཡིན་པར་ཐལ། ཁྱོད་མཁས་མཆོག་དབྱིག་གཉེན་དང་ཕྱོགས་གླང་དང་གནས་བརྟན་
ཆོས་སྐྱོང་སོགས་ཀྱི་གཞུང་ལས་ཐར་པ་ཐོབ་པའི་ཐབས་ཀྱི་གཙོ་བོ་མ་བསྟན་པར་བཞེད་
པའི་གང་ཟག་ཡིན་པའི་ཕྱིར། ཁྱབ་པ་ཁས། རྟགས་དེར་ཐལ། དེ་རྣམས་ཀྱི་གཞུང་
ལས་སྟོང་ཉིད་མ་བསྟན་པར་བཞེད་པ་གང་ཞིག་ཐར་པ་ཐོབ་པའི་ཐབས་ཀྱི་གཙོ་བོ་ཟབ་
མོ་སྟོང་ཉིད་རྟོགས་པའི་ལྟ་བ་ལ་བྱེད་རིགས་པའི་ཕྱིར། རྟགས་དང་པོ་དེར་ཐལ། དེ་
རྣམས་ ཀྱིས་ སྟོང་ཉིད་མ་རྟོགས་པར་བཞེད་པའི་ཕྱིར། རྟགས་གཉིས་པ་མ་གྲུབ་ན།
ཀླུ་སྒྲུབ་ཀྱིས། ། མཚན་མ་མེད་པར་མ་རྟོགས་པར། །ཁྱོད་ཀྱིས་ཐར་པ་མེད་
པར་གསུངས། །ཞེས་གསུངས་པ་འདི་ཙམ་ཡང་མ་གཟིགས་པར་ཟད་དོ། །གཞན་
ཡང་། མཁས་མཆོག་དབྱིག་གཉེན་སོགས་ཀྱི་གཞུང་ལས་ཐར་པ་ཐོབ་པའི་ཐབས་ཀྱི་
གཙོ་བོ་སྟོང་ཉིད་བསྟན་པར་ཐལ། གྲུབ་མཐའ་བཞི་ཀའི་ལམ་ལ་བརྟེན་ནས་ཐར་
པ་ཐོབ་ནུས་པར་དཔལ་ལྡན་ཟླ་བས་བཞེད་པའི་ཕྱིར། མ་གྲུབ་ན་དངོས་འགལ་ཡིན་
ཏེ། ཁྱོད་རང་གིས་འོག་ཏུ། གང་ཟག་བདག་མེད་བསྒོམས་པས་ཆོས་རྣམས་ཀྱི། །
(༧༠ན)གནས་ཚུལ་མཐོང་ཞིང་དེ་ཡིས་ཉོན་མོངས་པ། །མ་ལུས་སྤངས་པའི་ཐར་པ་ཐོབ་
པ་ནི། །གྲུབ་མཐའ་བཞི་ཀའི་ལམ་དུ་ཟླ་བས་བཞེད། །ཅེས་སྨྲས་པ་དེ་ཡང་བརྗེད་དམ།
- 238 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རྩ་བར་འདོད་ན། དེ་རྣམས་ཀྱི་གཞུང་ལས། སྟོང་ཉིད་མ་བསྟན་པར་ཐལ། མཁས་
མཆོག་དབྱིག་གཉེན་དང་ཕྱོགས་ཀྱི་གླང་པོ་དང་། གནས་བརྟན་ཆོས་སྐྱོང་གསུམ་གྱིས་
སྟོང་ཉིད་མ་རྟོགས་པར་དཔལ་ལྡན་ཟླ་བས་བཤད་པའི་ཕྱིར། མ་གྲུབ་ན། འཇུག་
འགྲེལ་མ་བལྟས་པ་ཡིན་ཏེ། འཇུག་འགྲེལ་ལས། གལ་ཏེ་གནས་བརྟན་དབྱིག་གཉེན་
དང་། ཕྱོགས་ཀྱི་གླང་པོ་དང་། ཆོས་སྐྱོང་ལ་སོགས་པ་བསྟན་བཅོས་རྣམས་ཀྱི་མཛད་པ་
པོ་བྱོན་ཟིན་པར་གྱུར་པ་དེ་དག་གིས་ཀྱང་ཡི་གེ་ཙམ་ཐོས་པས་འཇིགས་ཏེ། རྟེན་ཅིང་
འབྲེལ་བར་འབྱུང་བའི་དོན་ཕྱིན་ཅི་མ་ལོག་པར་སྟོན་པ་འདི་ཡོངས་སུ་སྤངས་སམ་ཞེ་
ན། དེ་སྐད་དུ་སྨྲའོ། །ཞེས་གསུངས་པའི་ཕྱིར། དེའི་རྗེས་སུ་ཁྱེད་ཀྱིས། རྒྱལ་བ་འདས་
ཚུལ་བསྟན་ནས་རིང་ཞིག་ཏུ། །ཉན་ཐོས་བསྟན་པ་འབའ་ཞིག་དར་ཞིང་རྒྱས། །དུས་
དེར་ཐར་འདོད་རྣམས་ཀྱིས་འཇུག་ངོགས་གང༌། །གང་ཞིག་ཉམས་སུ་བླངས་པས་སུ་
ཞིག་གྲོལ། །ཞེས་ཐར་པ་ཐོབ་པ་ལ་ཐལ་འགྱུར་བའི་གཞུང་ནས་བཤད་པའི་སྟོང་ཉིད་
རྟོགས་དགོས་ན། སངས་རྒྱས་མྱ་ངན་ལས་འདས་ཚུལ་བསྟན་ནས་དུས་རིང་མོ་ཞིག་ཏུ་
སྡེ་པ་བཅོ་བརྒྱད་སོགས་ཉན་ཐོས་ཀྱི་བསྟན་པ་གཙོ་བོར་དར་ཞིང་ཐལ་འགྱུར་གྱི་ལྟ་
བའི་སྲོལ་ཕྱེ་མ་ཟིན་པའི་དུས་དེར་ཉན་ཐོས་མང་པོས་དགྲ་བཅོམ་པའི་འབྲས་བུ་ཐོབ་
པ་ནི་འབྱུང་འདུག་པས། ཉན་ཐོས་དེ་རྣམས་ཀྱིས་གང་ཉམས་སུ་བླངས་པས་གྲོལ་
བ་ཐོབ་པ་ཡིན་ཞེས་འདྲི་བར་འདུག་པ། ཁྱེད་དབུ་འཁོར་འདུག་པས་(༧༠བ)ཁོ་བོས་
བཤད་པར་བྱ་སྟེ། དེའི་དུས་ཀྱི་ཉན་ཐོས་དགྲ་བཅོམ་པ་རྣམས་ཀྱིས་ཆོས་ཐམས་ཅད་
རང་བཞིན་མེད་པར་རྟོགས་པའི་ལྟ་བ་བསྒོམས་པ་ལ་བརྟེན་ནས་གྲོལ་བ་ཐོབ་པ་ཡིན་
ཅིང་། ཆོས་ཐམས་ཅད་རང་བཞིན་མེད་པར་རྟོགས་པའི་ལྟ་བ་དེ་ཐལ་འགྱུར་བའི་
གཞུང་ནས་བཤད་པའི་ལྟ་བ་རྣམ་པར་དག་པ་དེ་ཡིན་ནོ་ཞེས་ཁོ་བོ་ཅག་སྨྲའོ། །གལ་
ཏེ་ཐུབ་པའི་དབང་པོ་མྱ་ངན་ལས་འདས་ནས་མགོན་པོ་ཀླུ་སྒྲུབ་འཇིག་རྟེན་དུ་མ་བྱོན་
239 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བར་དུ། སྲིད་པ་ལས་གྲོལ་བ་ཐོབ་པའི་གང་ཟག་མི་སྲིད་པར་ཐལ། དེའི་བར་དུ་ཐལ་
འགྱུར་བའི་ལྟ་བ་མེད་པའི་ཕྱིར། དེའི་བར་དུ་དབུ་མ་ཐལ་རང་གི་ཐ་སྙད་ཙམ་ཡང་མེད་
པའི་ཕྱིར་ཏེ། དེའི་ཚེ་མགོན་པོ་ཀླུ་སྒྲུབ་འཇིག་རྟེན་དུ་བྱོན་པའི་ཕྱིར་རོ་སྙམ་ན། དེ་
འདྲའི་བགྲོ་གླེང་ཚིག་འཁྲི་ཙམ་དུ་ཟད་དེ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་
ནི། །ཕྱི་རོལ་གྱུར་ལ་ཞི་བའི་ཐབས་མེད་དོ། །ཞེས་གསུངས་པའི་དོན་ནི། དངོས་
བསྟན་གྱི་དབང་དུ་བྱས་ནས། ཀླུ་སྒྲུབ་ཀྱི་ལུགས་ལས་ཕྱི་རོལ་དུ་གྱུར་པའི་ཆོས་ཐམས་
ཅད་རང་བཞིན་གྱིས་གྲུབ་པར་ཁས་ལེན་པའི་གྲུབ་མཐའ་སྨྲ་བ་རྣམས་ལ་ཞི་བ་མྱང་
འདས་ཐོབ་པའི་ཐབས་ཀྱི་གཙོ་བོ་མེད་ཅིང་། ཆོས་ཐམས་ཅད་རང་བཞིན་གྱིས་གྲུབ་
པར་འདོད་པའི་ཕྱི་ནང་གི་གྲུབ་མཐའ་སྨྲ་བ་རྣམས་བདེན་པ་གཉིས་ཀ་ལས་ཉམས་པ་
ཡིན་ལ། བདེན་གཉིས་ལས་ཉམས་པས་དེ་མ་བཏང་གི་བར་དུ་ཐར་པ་ཐོབ་པ་ཡོད་པ་
མིན། །ཞེས་པའི་དོན་ཡིན་ལ། གཞུང་དེ་རྣམས་ཀྱི་དགོངས་པའི་གཙོ་བོ་ནི་ཆོས་ཐམས་
ཅད་རང་བཞིན་གྱིས་གྲུབ་པས་སྟོང་ཉིད་གནས་ལུགས་མཐར་ཐུག་ཡིན་པ་དེ། མདོ་
རྒྱས་འབྲིང་བསྡུས་གསུམ་གྱི་དགོངས་པར་དཔལ་མགོན་འཕགས་པ་ཀླུ་སྒྲུབ་ཀྱིས་སྲོལ་
ཕྱེ་བ་ཡིན་ལ། ཆོས་ཐམས་ཅད་(༧༡ན)རང་བཞིན་གྱིས་གྲུབ་པས་སྟོང་པའི་སྟོང་ཉིད་
རྟོགས་པའི་ལྟ་བ་དེ་རྒྱུད་ལ་མ་སྐྱེས་པར་ཐར་པ་ཐོབ་པའི་གང་ཟག་མི་སྲིད་ཅེས་པའི་
དོན་ཡིན་ནོ། །དེས་ན་དཔལ་མགོན་ཀླུ་སྒྲུབ་འཇིག་རྟེན་དུ་མ་བྱོན་གོང་དུ་ཉན་ཐོས་མང་
པོས་སྟོང་ཉིད་རྟོགས་ནས་འཁོར་བ་ལས་གྲོལ་བ་ཐོབ་པ་ལོས་ཡོད། དེ་དག་དབང་པོ་
ཡོངས་སུ་སྨིན་པས་ཤིང་རྟའི་སྲོལ་འབྱེད་ཀྱི་གཞུང་ལ་མ་བརྟེན་པར་ཚེགས་ཆུང་ངུས་
སྟོང་ཉིད་རྟོགས་ནས་གྲོལ་བ་ཐོབ་པ་ཡིན་པས་སྐྱོན་དེ་དག་ག་ལ་འཇུག །ཁྱེད་ཀྱི་བགྲོ་
གླེང་འདི་ནི། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་བའི་
ཐབས་མེད་དོ། །ཞེས་གསུངས་པ་ལ། སློབ་དཔོན་ཀླུ་སྒྲུབ་ཚད་མས་མ་དམིགས་པའི་
- 240 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ས་ཕྱོགས་ཀྱི་དགྲ་བཅོམ་ཆོས་ཅན། ཐར་པ་མ་ཐོབ་པར་ཐལ། སློབ་དཔོན་ཀླུ་སྒྲུབ་ཀྱི་
གཞུང་ལ་ཐོས་བསམ་མ་བྱས་པའི་ཕྱིར། འཁོར་གསུམ་ཞེས་པ་དང་ཁྱད་པར་ཅི་ཡང་མི་
འདུག་པས། ཁྱེད་རང་གི་བསྡུས་ར་བ་རྣམས་ལ་གསུངས་མཛོད། སྤྱིར་ཁྱེད་ནང་འགལ་
ཁོ་ན་སྨྲ་བ་འདུག་སྟེ། ཁྱེད་རང་གིས་བརྩམས་པའི་དབུ་མ་རྣམ་ངེས་ཞེས་པ་དེར། སྤྱོད་
འཇུག་གི་དོན་འཆད་པ་ན། མོའུ་འགལ་གྱི་བུ་ལྟ་བུའི་དགྲ་བཅོམ་པས་ཀྱང་གྲོལ་བ་མ་ཐོབ་
པར་ཁས་བླངས། འདིར་ནི་ཉན་ཐོས་དགྲ་བཅོམ་པས་གྲོལ་བ་ཐོབ་པར་ཁས་བླངས་
འདུག་པའི་ཕྱིར། ཡང་དགག་པ་གཅིག་ལ། ཉན་ཐོས་གཞུང་གི་ཐར་པའི་ལམ་ཞུགས་
པས། །སྲིད་པའི་རྩེ་ལ་ཆགས་བྲལ་བྱེད་མིན་ན། །ཕྱི་རོལ་གཞུང་དང་ནང་པའི་གཞུང་
ལུགས་ཀྱི། །ཐོབ་བྱའི་ཁྱད་པར་གང་ཡིན་སྨྲ་བར་རིགས། །ཞེས་སྨྲས་འདུག་པ། ཁྱེད་
རང་ལ་ནང་འགལ་བྱུང་བ་ཡེ་མ་རིག་པ་ཞིག་(༧༡བ)འདུག་སྟེ། འོ་ན་ཉན་ཐོས་དགྲ་
བཅོམ་དེ་ཉན་ཐོས་གཞུང་གི་ཐར་པའི་ལམ་དུ་ཞུགས་ནས་སྲིད་རྩེ་ལ་ཆགས་བྲལ་བྱས་
པའི་དགྲ་བཅོམ་ཡིན་ནམ་མ་ཡིན། མ་ཡིན་ཏེ། ཉན་ཐོས་གཞུང་གི་ཐར་པའི་ལམ་དུ་
ཞུགས་ནས་དགྲ་བཅོམ་ཐོབ་པའི་གང་ཟག་མི་སྲིད་པར་འགྱུར་རོ། །གལ་ཏེ་ཡིན་ནོ་ཞེ་
ན། དེ་མ་ཡིན་པར་ཐལ། ཉན་ཐོས་དགྲ་བཅོམ་པ་དེ་ཐལ་འགྱུར་བའི་ལྟ་བ་བསྒོམས་
པ་ལ་བརྟེན་ནས་སྲིད་རྩེ་ལ་ཆགས་བྲལ་བྱས་པ་ཡིན་པའི་ཕྱིར། མ་གྲུབ་ན། དེར་ཐལ།
ཉན་ཐོས་དགྲ་བཅོམ་དེས་གང་ཟག་གི་བདག་མེད་དང་ཆོས་ཀྱི་བདག་མེད་རྟོགས་ཟིན་
གོམས་པར་བྱས་པས་ཐར་པ་ཐོབ་པ་ཡིན་པའི་ཕྱིར། མ་གྲུབ་ན་དེར་ཐལ། ཉན་ཐོས་
དགྲ་བཅོམ་པས་གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀ་མངོན་སུམ་
དུ་རྟོགས་པའི་ཕྱིར། རྟགས་དངོས། སྤྱིར་ཕྱི་རོལ་པའི་ལམ་གྱིས་སྲིད་རྩེ་ལ་ཆགས་བྲལ་
བྱེད་མི་ནུས་པ་དང་། སངས་རྒྱས་པས་འཇིག་རྟེན་ལས་འདས་པའི་ལམ་བསྒོམས་པ་
ལ་བརྟེན་ནས་སྲིད་རྩེ་ལ་ཆགས་བྲལ་བྱེད་ནུས་པ་ཕྱི་ནང་གི་ཁྱད་པར་ཡིན་མོད། ཁོ་བོ་
- 241 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཅག་སྲིད་རྩེ་ལ་ཆགས་བྲལ་བྱེད་པ་ལ་བདེན་འཛིན་སྤོང་དགོས་པ་དང་། བདེན་འཛིན་
ཉོན་སྒྲིབ་ཏུ་ཁས་ལེན་པའི་ལེགས་པར་བཤད་པ་ཡོད་པས་ཡངས་པའི་རྒྱལ་ཁམས་
ཡིན་ནོ། །ཁྱེད་ཀྱིས་ཐལ་འགྱུར་བའི་ལུགས་ལ་ཡང་བདེན་འཛིན་ཤེས་སྒྲིབ་ཏུ་ཁས་
བླངས་པས། གྲུབ་མཐའ་གོང་འོག་གི་གཞུང་འཆད་པ་ལ་ལེགས་པར་བཤད་པའི་སྒོ་
འགགས་ནས། རྟོག་གཟོའི་ཐ་སྙད་མང་པོ་བྱེད་དགོས་བྱུང་བ་ཡིན་ནོ། །དེས་ན་གྲུབ་
མཐའ་འོག་མས་འདོད་པའི་གང་ཟག་གི་བདག་མེད་ཙམ་བསྒོམས་པ་ལ་བརྟེན་ནས་
སྲིད་རྩེ་ལ་ཆགས་(༧༢ན)བྲལ་བྱེད་ནུས་སྙམ་པ་འདི་ལོག་པར་རྟོག་པ་ཡིན་པར་ཤེས་པར་
གྱིས་ཤིག །གལ་ཏེ་གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་མངོན་སུམ་དུ་
རྟོགས་ཟིན་གོམས་པར་བྱས་པ་ལ་བརྟེན་ནས་སྲིད་རྩེ་ལ་ཆགས་བྲལ་བྱེད་ནུས་པར་ཐལ།
དེ་ལ་བརྟེན་ནས་མངོན་པ་གཉིས་ནས་བཤད་པའི་སྲིད་རྩེའི་ཉོན་མོངས་ལ་ཆགས་བྲལ་
བྱེད་ནུས་པའི་ཕྱིར་སྙམ་ན། སྐྱོན་མེད་དེ། སྲིད་རྩེ་ལ་ཆགས་བྲལ་བྱེད་པ་ལ་སྲིད་རྩེའི་
སས་བསྡུས་པའི་བདེན་འཛིན་སྤོང་དགོས་པའི་ཕྱིར་ཏེ། སྲིད་རྩེའི་སས་བསྡུས་པའི་
བདེན་འཛིན་ཉོན་སྒྲིབ་ཡིན་པའི་ཕྱིར་རོ། །དེས་ན་སྲིད་རྩེའི་སས་བསྡུས་པའི་རྟེན་འབྲེལ་
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་མེད་ཀྱང་། སྲིད་རྩེའི་སས་
བསྡུས་པའི་བདེན་འཛིན་ཡོད་ཅིང་། དེ་ཡང་ཉོན་སྒྲིབ་ཡིན་པ་དཔལ་ལྡན་ཟླ་བའི་
དགོངས་པ་ཡིན་ནོ། ། །
ཡང་ཁྱེད་ཀྱི་དགག་པ་གཅིག་ལ། གང་ཟག་བདག་མེད་བསྒོམས་པས་ཆོས་རྣམས་
ཀྱི། །གནས་ཚུལ་མཐོང་ཞིང་དེ་ཡིས་ཉོན་མོངས་པ། །མ་ལུས་སྤངས་པའི་ཐར་པ་ཐོབ་
པ་ནི། །གྲུབ་མཐའ་བཞི་ཀའི་ལམ་དུ་ཟླ་བས་བཞེད། །ཅེས་གང་ཟག་གི་བདག་མེད་
བསྒོམས་པས་ཆོས་རྣམས་ཀྱི་གནས་ཚུལ་ཁོང་དུ་ཆུད་ནས་ཉོན་མོངས་མ་ལུས་པར་སྤངས་
པའི་ཐར་པ་ཐོབ་ནུས་པ་དེ་གྲུབ་མཐའ་བཞི་ཀའི་ལམ་དུ་ཟླ་བས་བཞེད་ཅེས་སྨྲས་
- 242 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འདུག་པ། དེའི་དོན་གང་ཡིན་གང་ཟག་གི་བདག་མེད་བསྒོམས་པས་ཆོས་ཀྱི་བདག་
མེད་ཁོང་དུ་ཆུད་དེ་ཉོན་མོངས་སྤངས་པའི་ཐར་པ་ཐོབ་ནུས་ཞེས་པའི་དོན་ཡིན་ནམ།
དེ་ལས་གཞན་པའི་ཆོས་རྣམས་ཀྱི་གནས་ཚུལ་ཁོང་དུ་ཆུད་ཚུལ་ཞིག་ཡོད། གཉིས་པ་
ལྟར་ན། ཆོས་ཀྱི་བདག་མེད་དེ་(༧༢བ)ལས་གཞན་པའི་ཆོས་རྣམས་ཀྱི་གནས་ཚུལ་དེ་
གང་ཡིན་སྨྲ་བར་གྱིས་ཤིག །དང་པོ་ལྟར་ན། ཉན་ཐོས་སྡེ་གཉིས་ཀྱིས་ཆོས་ཀྱི་བདག་
མེད་ཀྱི་རྣམ་གཞག་ཁས་ལེན་པར་ཐལ། གང་ཟག་གི་བདག་མེད་བསྒོམས་པས་ཆོས་
ཀྱི་བདག་མེད་ཁོང་དུ་ཆུད་དེ་ཉོན་མོངས་མ་ལུས་པར་སྤངས་པའི་ཐར་པར་ཐོབ་ནུས་
པ་དེ་གྲུབ་མཐའ་བཞི་ཀའི་ལམ་དུ་ཟླ་བས་བཞེད་པའི་ཕྱིར། རྟགས་དངོས། འདོད་ན།
ཉན་ཐོས་སྡེ་པས་ཆོས་བདག་ཁས་མི་ལེན་པར་ཐལ། དེས་ཆོས་ཀྱི་བདག་མེད་ཀྱི་རྣམ་
གཞག་རང་ལུགས་ལ་ཁས་ལེན་པའི་ཕྱིར། འདོད་ན། ཉན་ཐོས་སྡེ་པས་ཆོས་བདག་
ཁས་ལེན་པར་ཐལ། ཉན་ཐོས་སྡེ་པས་གཟུགས་སོགས་ཕྱི་རོལ་གྱི་དོན་དུ་ཡང་ཁས་
ལེན། གཟུགས་བདེན་གྲུབ་ཏུ་ཡང་ཁས་ལེན་པའི་ཕྱིར། ཁྱབ་སྟེ། ཆོས་བདག་ཁས་ལེན་
ཚུལ་ལ་ཕྱི་དོན་ཁས་ལེན་ཚུལ་དང་། བདེན་གྲུབ་ཁས་ལེན་ཚུལ་གཉིས་སུ་འདུས་པའི་
ཕྱིར། གྲུབ་མཐའ་གོང་འོག་གི་རྣམ་གཞག་གང་ཡང་མ་ཆགས་པའི་ཉན་ཐོས་སྡེ་པས་
ཆོས་ཀྱི་བདག་མེད་རྟོགས་ཞེས་ཟེར་བ་ནི་སྔོན་མེད་པའི་གཏམ་གསར་པ་ཡིན་ཏེ། ཉན་
ཐོས་སྡེ་པའི་གཞུང་ན་ཆོས་ཀྱི་བདག་མེད་ཀྱི་ཐ་སྙད་ཙམ་ཡང་བཤད་པ་མེད་པའི་ཕྱིར།
དེས་ན་ཁྱེད་ཀྱི་གྲུབ་མཐའ་འདི་ནི་དཔལ་ལྡན་ཟླ་བའི་གཞུང་ཕྱིན་ཅི་ལོག་ཏུ་འཆད་པའི་
གྲུབ་མཐའ་ཡིན་ཏེ། སློབ་དཔོན་ཀླུ་སྒྲུབ་ཞབས་ཀྱི་ལམ་ལས་ནི། །ཕྱི་རོལ་གྱུར་ལ་ཞི་
བའི་ཐབས་མེད་དོ། །དེ་དག་བདེན་པ་གཉིས་ལས་མ་ཉམས་ཤིང་། །བདེན་གཉིས་
ཉམས་ལའང་ཐར་པ་འགྲུབ་པ་ཡོད། །ཐ་སྙད་བདེན་པ་ཐབས་སུ་གྱུར་པ་དང་། །དོན་
དམ་བདེན་པ་ཐབས་བྱུང་གྱུར་པའང་མིན། །དེ་གཉིས་རྣམ་དབྱེ་གང་གིས་མི་ཤེས་
- 243 -



རྗེ
བྱ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀྱང་། །དེ་ནི་རྣམ་རྟོག་མ་ལོག་(༧༣ན)ཐར་ལམ་ཞུགས། །ཞེས་ཟླ་བས་གང་བཤད་དེ་
ཕྱིན་ཅི་ལོག་ཏུ་བཏོན་ནས་འཆད་པར་སྣང་བའི་ཕྱིར། །
གཞན་ཡང་ཉོན་ཅིག །ཉན་ཐོས་སྡེ་པས་ཕུང་སོགས་ཀྱི་ཆོས་རང་བཞིན་གྱིས་མེད་
པར་རྟོགས་པར་ཐལ། དེས་ཆོས་ཀྱི་བདག་མེད་རྟོགས་པའི་ཕྱིར། འདོད་མི་ནུས་ཏེ།
ཉན་ཐོས་སྡེ་པས་ཕུང་སོགས་ཀྱི་ཆོས་རྣམས་རང་བཞིན་གྱིས་གྲུབ་པར་ཁས་ལེན་པའི་
ཕྱིར། ཉན་ཐོས་སྡེ་པས་ཕུང་སོགས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་
ཁས་ལེན་པའི་ཕྱིར་ཏེ། བཀའ་དང་པོ་བདེན་བཞིའི་ཆོས་འཁོར་ལས་ཕུང་སོགས་ཀྱི་
ཆོས་རྣམས་རང་གི་མཚན་ཉིད་ཀྱིས་གྲུབ་པར་གསུངས་པ་གང་ཞིག །ཉན་ཐོས་སྡེ་པས་
འཁོར་ལོ་དང་པོ་སྒྲ་ཇི་བཞིན་པར་ཁས་ལེན་པའི་ཕྱིར། རྟགས་དང་པོ་གྲུབ་སྟེ། དགོངས་
འགྲེལ་ལས། བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་
ཉིད་ཀྱང་བཀའ་སྩལ་པ། སྐྱེ་བའི་མཚན་ཉིད་དང་། འཇིག་པའི་མཚན་ཉིད་དང་སྤང་བ་
དང་ཡོངས་སུ་ཤེས་པ་ཡང་བཀའ་བསྩལ། ཞེས་སོགས་རྒྱས་པར་གསུངས་པའི་ཕྱིར།
ཁྱེད་ལ་སངས་རྒྱས་ཀྱི་གསུང་ཁུངས་སུ་དྲངས་པས་ཤེས་བྱེད་དུ་འགྲོ་བ་ནི་དཀའ་ནའང་།
སངས་རྒྱས་ཀྱི་གསུང་རབ་དཔང་དུ་བཞག་ནས་དགག་བཞག་བྱེད་པ་ནི་ཁོ་བོ་ཅག་གི་
ལུགས་ཡིན་པས་དེ་ལྟར་དྲངས་པ་ཡིན་ནོ། ། །
གཞན་ཡང་། རྟག་གཅིག་རང་དབང་ཅན་གྱི་བདག་མེད་ཙམ་བསྒོམས་པ་ལ་
བརྟེན་ནས་ཐར་པ་ཐོབ་ནུས་པར་ཐལ། གྲུབ་མཐའ་སྨྲ་བ་བཞི་ཀའི་གང་ཟག་གི་བདག་
མེད་ཀྱི་འཇོག་ཚུལ་ལ་མི་མཐུན་པ་མེད་ཅིང་། གང་ཟག་གི་བདག་མེད་བསྒོམས་པས་
ཉོན་མོངས་མ་ལུས་པ་སྤངས་པའི་(༧༣བ)ཐར་པ་ཐོབ་ནུས་པ་དེ་གྲུབ་མཐའ་བཞི་ཀའི་
ལམ་དུ་ཟླ་བས་བཞེད་པ་གང་ཞིག །རྟག་གཅིག་རང་དབང་ཅན་གྱི་བདག་གིས་སྟོང་པ་
གང་ཟག་གི་བདག་མེད་ཕྲ་མོར་གྲུབ་མཐའ་འོག་མས་འདོད་པའི་ཕྱིར། རྟགས་དང་པོ་
- 244 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཉིས་དངོས། ཕྱི་མ་མ་གྲུབ་ན། བདག་མེད་རྟོགས་ཚེ་རྟག་པའི་བདག་སྤོང་ཞིང་། །
ཞེས་དང༌། རྟག་བདག་སྤོང་ན། ཞེས་སོགས་གསུངས་པ་འདི་རྣམས་ཀྱི་དོན་ལ་
དཔྱོད་པའི་བློའི་མཐུ་ཡོད་ན་གཟིགས་ནས་དགག་བཞག་མཛད་ན་ལེགས། རྩ་བར་
འདོད་ན། རྟག་གཅིག་རང་དབང་ཅན་གྱི་བདག་མེད་ཙམ་བསྒོམས་པས་བདག་འཛིན་
ལྷན་སྐྱེས་སྤོང་ནུས་པར་ཐལ། དེ་ལ་བརྟེན་ནས་ཐར་པ་ཐོབ་ནུས་པའི་ཕྱིར། འདོད་དོ་
སྙམ་ན་དབུ་མ་འཇུག་པའི་གཞུང་ལ་སྦྱངས་པ་ཡེ་མ་བྱས་པས་ལན་པ་ཡིན་ཏེ། འཇུག་
པ་ལས། བདག་མེད་རྟོགས་ཚེ་རྟག་པའི་བདག་སྤོང་ཞིང་། །འདི་ནི་ངར་འཛིན་རྟེན་
དུའང་མི་འདོད་པ། །དེ་ཕྱིར་བདག་མེད་ཤེས་པས་བདག་ལྟ་བ། །དཔྱིས་ཀྱང་འབྱིན་
ཞེས་སྨྲ་བ་ཤིན་ཏུ་མཚར། །རང་ཁྱིམ་རྩིག་སྦུག་སྦྲུལ་གནས་མཐོང་བཞིན་དུ། །འདི་ན་
གླང་ཆེན་མེད་ཅེས་དོགས་བསལ་ཏེ། །སྦྲུལ་གྱི་འཇིགས་པའང་སྤོང་བར་བྱེད་པ་ནི། །
ཀྱེ་མ་གཞན་གྱི་གནམ་པོར་འགྱུར་ཉིད་དོ། །ཞེས་པ་འདི་ཙམ་ཞིག་གོ་ན་ཡང་ལོག་
རྟོག་དེ་ལྟ་བུ་ཟློག་པར་འགྱུར་རོ། ། ན་
ཡང་ཁྱེད་ཀྱིས། དབུ་མའི་གྲུབ་མཐར་མ་ཞུགས་གང་ཟག་འགའ། །ཐར་པ་ཙམ་
ཡང་ཐོབ་པའི་སྐབས་མེད་ན། །ཀུན་ཀྱང་ཐེག་པ་ཆེན་པོར་རིགས་གཅིག་པས། །ཐེག་
པ་གསུམ་གྱི་རྣམ་གཞག་འདོད་པ་ཉམས། །ཞེས་སྨྲས་འདུག་པ། དབུ་མའི་གྲུབ་མཐར་
མ་ཞུགས་པའི་གང་ཟག་འགའ་ཐར་པ་ཙམ་ཡང་ཐོབ་པ་མི་སྲིད་ཅེས་སུ་ཞིག་གིས་ཁས་
བླངས། ཁོ་བོ་ཅག་(༧༤ན)ནི་སེམས་ཅན་ཐམས་ཅད་འཚང་རྒྱ་བའི་དུས་སྲིད་པར་ཁས་
ལེན་ན་དེ་འདྲ་ཁས་ལེན་པའི་དོགས་པ་ཙམ་ཡང་མེད་དོ། །གལ་ཏེ་དགག་པ་དེའི་དོན།
ཐར་པ་ཐོབ་པར་བྱེད་པ་ལ་དབུ་མའི་གྲུབ་མཐར་འཇུག་དགོས་ན། སེམས་ཅན་ཐམས་
ཅད་ཐེག་པ་ཆེན་པོའི་རིགས་ཅན་དུ་འགྱུར་བས། ཐེག་པ་གསུམ་གྱི་རྣམ་གཞག་འདོད་
པ་ཉམས་ཞེས་པའི་དོན་ཡིན་ནོ་ཞེ་ན། འོ་ན་དབུ་མའི་གྲུབ་མཐར་ཞུགས་ཞེས་པའི་དོན་
- 245 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེ་གང་ལ་བྱེད། དབུ་མའི་ལྟ་བ་རྟོགས་ནས་ཐེག་ཆེན་གྱི་གྲུབ་མཐའ་སྨྲ་བའི་གང་ཟག་
ཏུ་སོང་བ་ལ་བྱེད་དམ། ཐར་པ་ཐོབ་ཕྱིར་དུ་གང་ཟག་གི་བདག་མེད་དང་ཆོས་ཀྱི་བདག་
མེད་རྟོགས་ནས་བསྒོམ་པ་ལ་བྱེད། དང་པོ་ལྟར་ན། ཉན་ཐོས་དགྲ་བཅོམ་རྣམས་ཐེག་
ཆེན་གྱི་གྲུབ་མཐའ་སྨྲ་བའི་གང་ཟག་ཡིན་པར་ཐལ། དེ་རྣམས་ཀྱིས་དབུ་མའི་ལྟ་བ་
རྟོགས་པའི་ཕྱིར། ཁྱབ་གསལ་དངོས། མ་གྲུབ་ན་དེར་ཐལ། དེ་རྣམས་ཀྱིས་གང་ཟག་
གི་བདག་མེད་དང་ཆོས་ཀྱི་བདག་མེད་གཉིས་ཀ་རྟོགས་པའི་ཕྱིར། རྟགས་དངོས།
གཉིས་པ་ལྟར་ན། ཐེག་དམན་འཕགས་པ་ཐམས་ཅད་དབུ་མའི་གྲུབ་མཐར་ཞུགས་པ་
ཡིན་པར་ཐལ། དེ་རྣམས་ཐར་པ་ཐོབ་ཕྱིར་དུ་གང་ཟག་གི་བདག་མེད་དང་ཆོས་ཀྱི་
བདག་མེད་རྟོགས་ནས་བསྒོམ་པ་ཡིན་པའི་ཕྱིར། ཁྱབ་པ་ཁས། ལར་ཁྱེད་ལ་དགག་པ་
བྱེད་པའི་དམིགས་རྣམ་གཏན་མ་དོད་འདུག་པས། ཁོ་བོས་དོགས་པ་བཀོད་ནས་དེའི་
ལན་འདེབས་ཚུལ་བཤད་ན། ཁྱེད་རང་ལ་བློ་སྐྱེད་དུ་འགྱུར་བས་ཉོན་ཅིག་ཐར་པ་ཐོབ་
པར་བྱེད་པ་ལ་ཆོས་ཐམས་ཅད་རང་བཞིན་མེད་པའི་སྟོང་ཉིད་རྟོགས་པའི་ལམ་དེ་ཐོབ་
དགོས་ན། ཉན་རང་(༧༤བ)སློབ་པ་འཕགས་པ་རྣམས་ཀྱིས་ཀྱང་ཆོས་ཐམས་ཅད་རང་
བཞིན་མེད་པའི་སྟོང་ཉིད་དེ་གཙོ་བོར་བསྒོམ་པར་ཐལ། དེ་རྣམས་ཀྱིས་ཐར་པ་ཐོབ་
པའི་ཐབས་སུ་གྱུར་པའི་ལྟ་བ་ཅིག་གཙོ་བོར་བསྒོམ་པའི་ཕྱིར། ཁྱབ་པ་ཁས། འདོད་ན་
དེ་རྣམས་ཐེག་པ་ཆེན་པོའི་རིགས་ཅན་ཡིན་པར་ཐལ། དེ་རྣམས་ཀྱིས་ཆོས་ཐམས་ཅད་
རང་བཞིན་མེད་པའི་སྟོང་ཉིད་དེ་གཙོ་བོར་བསྒོམ་པའི་ཕྱིར། རྟགས་དངོས་སྙམ་ན།
ཐལ་འགྱུར་བའི་སྐབས་འདིར་ཐེག་པ་ཆེ་ཆུང་གི་རྟོགས་རིགས་སོགས་མི་འགལ་བར་
ཁས་ལེན་པས། ཐལ་འགྱུར་ཕྱི་མ་དེས་ཁྱབ་པ་མེད་ཀྱི་ལན་འདེབས་པ་ཡིན། དེ་ལ་
སོགས་པ་གྲུབ་མཐའ་གོང་འོག་ལ་མི་འདྲ་བའི་ཁྱད་པར་བཤད་རྒྱུ་མང་དུ་ཡོད་ནའང་།།
མང་བར་འགྱུར་བས་རེ་ཞིག་མ་སྨོས་སོ། ། །
246 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
དེས་ན་ཁྱེད་ཀྱིས། དབུ་མའི་གྲུབ་མཐའ་མ་ཞུགས་གང་ཟག་འགའ། །ཐར་པ་
ཙམ་ཡང་ཐོབ་པའི་སྐབས་མེད་ན། །ཀུན་ཀྱང་ཐེག་པ་ཆེན་པོར་རིགས་གཅིག་པས། །
ཐེག་པ་གསུམ་གྱི་རྣམ་གཞག་འདོད་པ་ཉམས། །ཞེས་པའི་དགག་པ་འདི་ལ་འབྲེལ་
གཏན་ནས་མེད་དེ། ཁོ་བོ་ཅག་གི་ལུགས་ལ་ཉན་ཐོས་དགྲ་བཅོམ་ལ་སོགས་པའི་གྲུབ་
མཐའ་སྨྲ་བའི་ཐེག་དམན་འཕགས་པ་ཐམས་ཅད་དབུ་མའི་གྲུབ་མཐར་ཞུགས་པ་ཡིན་
ཡང་། དེ་རྣམས་ཐེག་ཆེན་གྱི་རིགས་ཅན་ཡིན་པར་ཁས་མི་ལེན་པའི་ཕྱིར། ཁྱེད་ཀྱིས་
ལུགས་ལ་ཐེག་དམན་དགྲ་བཅོམ་སོགས་ཐེག་དམན་འཕགས་པ་རྣམས་ཐེག་ཆེན་གྱི་
གྲུབ་མཐའ་སྨྲ་བའི་གང་ཟག་ཏུ་འདོད་པའི་ལོག་རྟོག་འདི་འདུག་པ། དེ་ལྟར། ཁས་
ལེན་པ་དང་། གོང་དུ། གང་ཟག་བདག་མེད་བསྒོམས་པས་ཆོས་རྣམས་ཀྱི། །གནས་
ཚུལ་མཐོང་ཞིང་དེ་ཡིས་ཉོན་མོངས་པ། །མ་ལུས་སྤངས་པའི་ཐར་པ་ཐོབ་པ་འདི། །
(༧༥ན)གྲུབ་མཐའ་བཞི་ཀའི་ལམ་དུ་ཟླ་བས་བཞེད། །ཅེས་སྨྲས་ནས་ཉན་རང་དགྲ་
བཅོམ་པས་གང་ཟག་གི་བདག་མེད་དང་ཆོས་ཀྱི་བདག་མེད་གཉིས་ཀ་རྟོགས་པར་སྨྲ་
བ་ནི་ནང་འགལ་བླ་ན་མེད་པ་ཡིན་ཏེ། དེ་ལ་གོང་དུ་ཉན་ཐོས་སྡེ་པའི་གྲུབ་མཐའ་སྐྱོར་
བའི་མདོ་སྡེ་དགོངས་འགྲེལ་གྱི་ལུང་དྲངས་པ་དེ་ཉིད་ཀྱིས་ཤེས་ནུས། དེའི་རྗེས་སུ་
ཁྱོད་ཀྱིས། ཐེག་པ་ཆེ་ཆུང་ལྟ་བས་མི་འབྱེད་པར། །ཐལ་རང་གཉིས་པོ་ལྟ་བས་འབྱེད་
དོ་ཞེས། །སྨྲ་བ་འདི་ཡང་རང་གི་འདོད་པ་ཡི། །དེ་ཉིད་སྟོན་གྱི་མཁས་པའི་གཞུང་དང་
འགལ། །ཞེས་སྨྲས་འདུག་པ། ཐལ་རང་གཉིས་ལྟ་བས་འབྱེད་པར་ཁོ་བོས་གོང་དུ་
རྒྱས་པར་བསྒྲུབས་ཟིན་པས་སླར་ཡང་འཆད་མི་དགོས་ལ། ཁྱོད་ཀྱིས་ཉན་རང་ལ་སྟོང་
ཉིད་རྟོགས་པའི་ལྟ་བ་མེད་པས་ཐེག་པ་ཆེ་ཆུང་ལྟ་བས་འབྱེད་ཅེས་སྨྲས་འདུག་པ། འདི་
ནི་ས་བཅུ་པ་ལ་སོགས་པའི་བཅོམ་ལྡན་འདས་ཀྱི་མདོ་དང་། ཆོས་དབྱིངས་བསྟོད་པ་
ལ་སོགས་པའི་ཀླུ་སྒྲུབ་ཡབ་སྲས་ཀྱི་གཞུང་དང་འགལ་ཞིང་། རིགས་པ་དྲི་མ་མེད་པའི་
- 247 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
གནོད་པ་ཆར་བཞིན་དུ་འབབ་པར་མ་ཟད་རང་ཉིད་གང་གི་རྗེས་སུ་འབྲང་བའི་ས་སྐྱ་
པཎྜི་ཏའི་གསུང་དང་ཡང་དངོས་སུ་འགལ་བས་ཤིན་ཏུ་ཐ་ཆད་པ་ཡིན་ནོ། ། །
དེའི་ཚུལ་བཤད་ན། ཤེས་བྱ་ཆོས་ཅན། ཉན་རང་དགྲ་བཅོམ་པས་སྟོང་ཉིད་
རྟོགས་པར་ཐལ། འཇུག་འགྲེལ་དུ་དྲངས་པའི་ས་བཅུ་པའི་མདོ་ལས་རིགས་ཀྱི་བུ་འདི་
ནི་ཆོས་རྣམས་ཀྱི་ཆོས་ཉིད་དོ། །དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་
རུང༌། ཆོས་ཀྱི་དབྱིངས་འདི་ནི་གནས་པ་ཉིད་དེ། འདི་ལྟར་ཆོས་ཐམས་ཅད་སྟོང་པ་
ཉིད་དང༌། ཆོས་ཐམས་ཅད་དམིགས་སུ་མེད་པའོ། །(༧༥བ)འདི་ན་དེ་བཞིན་གཤེགས་
པ་རྣམས་ཉི་ཚེ་རབ་ཏུ་དབྱེ་བར་བྱ་བ་མིན་གྱི། ཉན་ཐོས་དང་རང་སངས་རྒྱས་ཐམས་
ཅད་ཀྱིས་ཀྱང་རྣམ་པར་མི་རྟོག་པའི་ཆོས་ཉིད་འདི་ཐོབ་བོ། །ཞེས་ཉན་རང་དགྲ་བཅོམ་
པས་ཀྱང་སྟོང་ཉིད་མངོན་སུམ་དུ་རྟོགས་པའི་མཉམ་གཞག་རྣམ་པར་མི་རྟོག་པའི་ཡེ་
ཤེས་ཐོབ་པར་གསལ་བར་བཤད་པའི་ཕྱིར། །
གཞན་ཡང་། ཉན་ཐོས་དགྲ་བཅོམ་པས་སྟོང་ཉིད་རྟོགས་པ་ནི་ཤེར་ཕྱིན་གྱི་མདོ་
ལས་མང་དུ་བཤད་དེ། དེ་ཡང་ཡུམ་བར་མ་ལས། འཛམ་བུའི་གླིང་འདི་དགེ་སློང་ཤཱ་རིའི་
བུ་དང་མོའུ་འགལ་གྱི་བུ་ལྟ་བུ་ཤ་སྟག་གིས་འདམ་བུའི་ཚལ་ལ་སོགས་པ་ལྟར་གང་
བའི་ཤེས་རབ་གང་ཡིན་པ་དེས་བྱང་སེམས་ཡུལ་ལ་སྤྱོད་པའི་ཤེས་རབ་ཉིན་གཅིག་
སྒོམས་པའི་བརྒྱ་ཆར་ཡང་མི་འགྲོ་བ་སོགས་སུ་གསུངས་པ་ན། དེ་ལ་ཤཱ་རིའི་བུས་
དོགས་པ་ཞུས་པ་ནི། དེ་ནས་ཚེ་དང་ལྡན་པ་ཤཱ་རིའི་བུས་བཅོམ་ལྡན་འདས་ལ་འདི་
སྐད་ཅེས་གསོལ་ཏོ། །བཅོམ་ལྡན་འདས། རྒྱུན་དུ་ཞུགས་པ་དང་། ལན་གཅིག་ཕྱིར་
འོང་བ་དང༌། ཕྱིར་མི་འོང་བ་དང༌། དགྲ་བཅོམ་པའི་ཤེས་རབ་དང་། གང་ཡང་རང་
སངས་རྒྱས་ཀྱི་ཤེས་རབ་དང༌། བྱང་ཆུབ་སེམས་དཔའ་སེམས་དཔའ་ཆེན་པོའི་ཤེས་
རབ་དང་། དེ་བཞིན་གཤེགས་པ་དགྲ་བཅོམ་པ་ཡང་དག་པར་རྫོགས་པའི་སངས་རྒྱས་
- 248 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཀྱི་ཤེས་རབ་གང་ལགས་པའི་ཤེས་རབ་དེ་དག་ཐམས་ཅད་ནི་དབྱེ་བ་མེད་པ། དབེན་པ།
མ་སྐྱེས་པ། ངོ་བོ་མེད་པ། སྟོང་པ་ལགས་ཤིང་། བཅོམ་ལྡན་འདས། དབྱེ་བ་མེད་པ།
དབེན་པ། མ་སྐྱེས་པ། ངོ་བོ་མེད་པ། སྟོང་པ་ནི་ཐ་དད་དུ་བྱ་བའམ། ཁྱད་པར་དམིགས་སུ་
མ་མཆིས་ན། བཅོམ་ལྡན་འདས། ཇི་ལྟར་བྱང་ཆུབ་སེམས་དཔའ་སེམས་དཔའ་ཆེན་པོ་
ཤེས་རབ་ཀྱི་ཕ་རོལ་(༧༦ན)ཏུ་ཕྱིན་པ་ལ་སྤྱོད་པའི་ཤེས་རབ་གདུགས་གཅིག་བསྒོམས་
པ་གང་ལགས་པ་དེས། ཉན་ཐོས་དང་རང་སངས་རྒྱས་ཐམས་ཅད་ཀྱི་ཤེས་རབ་ཟིལ་གྱིས་
གནོན་པར་འགྱུར་བ་ལགས། ཞེས་ཞུས་པ་ཡིན་ལ། དེའི་དོན་ནི། ཐེག་པ་གསུམ་གྱི་
འཕགས་པའི་གང་ཟག་ཐམས་ཅད་ཇི་ལྟ་བ་མཁྱེན་པའི་ཤེས་རབ་ཀྱི་ཆ་ལ་མཆོག་དམན་
གྱི་ཁྱད་པར་དེ་ལྟ་བུ་མི་འཐད་པར་ཐལ། དེ་ཐམས་ཅད་རང་བཞིན་གྱིས་དབེན་པ།
རང་བཞིན་གྱིས་མ་སྐྱེས་པ། རང་གི་ངོ་བོས་གྲུབ་པ་མེད་པའི་སྟོང་པ་ཉིད་ལ་ཆུ་ལ་ཆུ་
བཞག་བཞིན་དུ་སོང་བའི་ཆ་ལ་རིགས་མི་འདྲ་བའི་དབྱེ་བ་མེད་པའི་ཕྱིར། ཞེས་པའི་
དོན་ནོ། །དེའི་ལན་གསུངས་པ་ནི། ཤཱ་རིའི་བུ། དེ་ཇི་སྙམ་དུ་སེམས། བྱང་ཆུབ་སེམས་
དཔའ་སེམས་དཔའ་ཆེན་པོ་ཤེས་རབ་ཀྱི་ཕ་རོལ་ཏུ་ཕྱིན་པ་ལ་སྤྱོད་པའི་ཤེས་རབ་ཉིན་
གཅིག་བསྒོམས་པ་རྣམ་པ་ཐམས་ཅད་ཀྱི་མཆོག་དང་ལྡན་པའི་རྣམ་པ་ཐམས་ཅད་མཁྱེན་
པ་ཉིད་ལ་སྤྱོད་པ་དང༌། བདག་གིས་སེམས་ཅན་ཐམས་ཅད་ཀྱི་དོན་བྱེད་པ་དང༌།
ཆོས་ཐམས་ཅད་རྣམ་པ་ཐམས་ཅད་དུ་མངོན་པར་རྫོགས་པར་སངས་རྒྱས་པར་བྱས་ཏེ།
སེམས་ཅན་ཐམས་ཅད་ཡོངས་སུ་མྱ་ངན་ལས་འདའ་འོ་ཞེས་འབྲས་བུ་གང་གི་དོན་དུ་ཉེ་
བར་གནས་པ་དེའི་དོན་དུ་ཉན་ཐོས་དང་རང་སངས་རྒྱས་ཐམས་ཅད་ཀྱི་ཤེས་རབ་ཉེ་
བར་གནས་སམ་ཅི། ཤཱ་རིའི་བུས་གསོལ་པ། བཅོམ་ལྡན་འདས། དེ་ལྟ་མ་ལགས་སོ། །
བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། དེ་ཇི་སྙམ་དུ་སེམས། ཇི་ག་ཉན་ཐོས་
དང་རང་སངས་རྒྱས་ཐམས་ཅད་འདི་སྙམ་དུ་བདག་གིས་བླ་ན་མེད་པ་ཡང་དག་པར་རྫོགས་
- 249 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་བྱང་ཆུབ་ཏུ་མངོན་པར་རྫོགས་པར་(༧༦བ)སངས་རྒྱས་ནས། སེམས་ཅན་ཐམས་
ཅད་ཕུང་པོ་ལྷག་མ་མེད་པའི་མྱ་ངན་ལས་འདས་པའི་དབྱིངས་སུ་ཡོངས་སུ་མྱ་ངན་ལས་
འདའ་འོ་སྙམ་དུ་སེམས་སམ། ཤཱ་རའི་བུས་གསོལ་པ། བཅོམ་ལྡན་འདས་དེ་
ལྟར་མ་ལགས་སོ། །བཅོམ་ལྡན་འདས་ཀྱིས་བཀའ་སྩལ་པ། ཤཱ་རིའི་བུ། །
དེས་ན་རྣམ་གྲངས་འདི་ཁྱོད་ཀྱིས་རིག་པར་བྱ་སྟེ། གང་འདི་ཉན་ཐོས་དང་རང་
སངས་རྒྱས་ཐམས་ཅད་ཀྱི་ཤེས་རབ་གང་ཡིན་པ་འདིས་ནི་བྱང་ཆུབ་སེམས་དཔའ་
སེམས་ དཔའ་ ཆེན་ པོའི་ ཤེས་ རབ་ ཉིན་ གཅིག་ བསྒོམས་ པའི་ བརྒྱའི་ ཆར་ ཡང་ ཉེ་
བར་མི་འགྲོའོ། །ཞེས་གསུངས། དེའི་དོན་ནི། དེ་འདྲ་བའི་ཤེས་རབ་ཀྱི་ཆ་ལ་རིགས་
མི་འདྲ་བའི་དབྱེ་བ་མེད་ཀྱང་ཐབས་ཀྱི་རྣམ་པ་ཐམས་ཅད་ཀྱི་མཆོག་དང་ལྡན་མི་ལྡན་
དང༌། སྙིང་རྗེ་ཆེན་པོ་དང་སེམས་བསྐྱེད་ཀྱིས་ཟིན་མ་ཟིན་སོགས་ཀྱི་ཁྱད་པར་གྱིས་
ཤེས་རབ་བསྒོམས་པའི་མཆོག་དམན་གྱི་ཁྱད་པར་དེ་ལྟ་བུ་འཐད་ཅེས་པའོ། །དེས་
ན་ཐེག་པ་ཆེ་ཆུང་གི་རྟོགས་པའི་མཆོག་དམན་སྟོང་ཉིད་དམ་མཐའ་བྲལ་ཆེན་མོ་རྟོགས་
མ་རྟོགས་ཀྱི་སྒོ་ནས་མི་འཇོག་པར་ཐབས་ཁྱད་པར་ཅན་གྱིས་ཟིན་མ་ཟིན་གྱི་སྒོ་ནས་
འཇོག་པ་གསལ་བར་བཤད་པ་འདི་ལ་ཡང་འདི་འདྲ་མཁས་པའི་གཞུང་དང་འགལ་
ཞེས་ངན་སྨྲས་མང་དུ་སྨོས་ཤིག །ཁ་ཅིག །དཔལ་ལྡན་ཟླ་བས་ས་དང་པོ་བས་ཉན་རང་
བློའི་སྟོབས་ཀྱིས་ཟིལ་གྱིས་གནོན་མི་ནུས་པར་བཤད་པ་ནི་མི་འཐད་དེ། མདོ་འདིས་
བྱང་སེམས་ཚོགས་ལམ་པ་ཡུམ་ལ་སྤྱོད་པའི་ཤེས་རབ་ཀྱིས་ཉན་རང་དགྲ་བཅོམ་ཟིལ་
གྱིས་གནོན་པར་བཤད་པའི་ཕྱིར། ཞེས་ཟེར་བ་འདི་མི་འཐད་དེ། སྐབས་འདིའི་
ཤེས་རབ་ཀྱིས་ཟིལ་གྱིས་གནོན་པར་གཟུང་བའི་དོན་ནི། ཤེས་རབ་ཁོ་(༧༧ན)
རང་གི་ངོ་བོའི་སྒོ་ནས་ཟིལ་གྱིས་གནོན་ནུས་པའི་དོན་མ་ཡིན་གྱི། བྱང་སེམས་ཡུམ་
ལ་སྤྱོད་པའི་ཤེས་རབ་ཉིན་གཅིག་བསྒོམས་པའི་ཕན་ཡོན་ནམ་བསོད་ནམས་དེས་ཉན་
- 250 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རང་དགྲ་བཅོམ་གྱིས་སྟོང་ཉིད་བསྒོམས་པའི་ཕན་ཡོན་ནམ་བསོད་ནམས་དེ་ཟིལ་གྱིས་
གནོན་ཞེས་པའི་དོན་ཡིན་པས། ཚིག་ཙམ་ལ་འཁྲུལ་བར་མི་བྱའོ། །མདོ་སྡུད་པ་ལས་
ཀྱང་། གང་དག་བདེ་གཤེགས་ཉན་ཐོས་འགྱུར་བར་བྱ་སྙམ་དང༌། །རང་སངས་རྒྱས་
དང་དེ་བཞིན་ཆོས་རྒྱལ་འགྱུར་འདོད་པ། །བཟོད་པ་འདི་ལ་མ་བརྟེན་ཐོབ་པར་ནུས་མ་
ཡིན། །ཞེས་དང་། ཉན་ཐོས་ཀྱི་ས་ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་
ཏུ་ཕྱིན་པ་ལ་བསླབ་པར་བྱའོ། །ཞེས་གསུངས་ཤིང་། རྒྱལ་སྲས་ཞི་བ་ལྷས་ཀྱང་། གང་
ཕྱིར་ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །ཞེས་སྟོང་ཕྲག་
བརྒྱ་པ་ལ་སོགས་པའི་ལུང་ལས་སྟོང་ཉིད་རྟོགས་པའི་ལམ་འདི་མེད་པར་བྱང་ཆུབ་
གསུམ་པོ་གང་ཡང་ཐོབ་པ་མེད་པར་གསུངས་ཞེས་བཤད་ཅིང་། སྤྱོད་འཇུག་འགྲེལ་
ཆེན་དུ་ལུང་ལས་གསུང་ཚུལ་འཆད་པ་ན། གོང་དུ་དྲངས་མ་ཐག་པའི་ཉན་ཐོས་ཀྱི་ས་
ལ་སློབ་པར་འདོད་པས་ཀྱང་ཤེས་རབ་ཀྱི་ཕ་རོལ་ཏུ་ཕྱིན་པ་ལ་བསླབ་པར་བྱའོ། །ཞེས་
སོགས་དྲངས་པས། ཁྱེད་ཀྱིས་སྐབས་དེའི་བྱང་ཆུབ་བླ་ན་མེད་པའི་བྱང་ཆུབ་ཁོ་ན་ལ་
བཤད་པ་ནི། རང་གི་ངན་རྟོག་གི་དྲི་མས་ཤིང་རྟ་ཆེན་པོའི་གཞུང་ལུགས་ཆུད་གཟོན་
པའི་བཤད་པའོ། ། །
དེ་དག་གིས་ནི་མདོ་དང་འགལ་ཚུལ་ཕྱོགས་ཙམ་བསྟན་ནས། ད་ནི་ཀླུ་སྒྲུབ་ཀྱི་
གཞུང་དང་འགལ་ཚུལ་བཤད་པར་བྱ་སྟེ། དེ་ཡང་ཉན་རང་དགྲ་བཅོམ་པས་སྟོང་ཉིད་
རྟོགས་པ་ཡིན་ཏེ། ཆོས་དབྱིངས་(༧༧བ)བསྟོད་པ་ལས། གང་ཞིག་ཀུན་ཏུ་མ་ཤེས་
ན། །སྲིད་པ་གསུམ་དུ་རྣམ་འཁོར་ཞིང་། །སེམས་ཅན་ཀུན་ལ་དེས་གནས་པའི། །ཆོས་
ཀྱི་དབྱིངས་ལ་ཕྱག་འཚལ་ལོ། །ཞེས་འཁོར་བ་ལས་གྲོལ་བ་ཐོབ་པ་ལ་ཆོས་དབྱིངས་
མངོན་སུམ་དུ་རྟོགས་དགོས་པར་བཤད་ལ། ཆོས་དབྱིངས་དང་སྟོང་ཉིད་དོན་གཅིག་
པར་ཁྱེད་རང་གི་ལུགས་ལ་ཁས་ལེན་པའི་ཕྱིར།
- 251 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་ཡང་། ཐེག་པ་ཆེ་ཆུང་ལྟ་བས་འབྱེད་པ་འདོད་པ་ནི། རྣམ་པར་མི་རྟོག་པར་
བསྟོད་པ་དང་དངོས་སུ་འགལ་ཏེ། དེ་ཉིད་ལས། ཉན་ཐོས་རྣམས་དང་རང་སངས་
རྒྱས། །སངས་རྒྱས་རྣམས་ཀྱིས་ངེས་བསྟན་པའི། །ཐར་ལམ་ཁྱོད་ཉིད་གཅིག་པུ་
སྟེ། །གཞན་ཞེས་བགྱི་བ་མ་མཆིས་དེས། །ཞེས་གསུངས་ཤིང་། འཇིག་རྟེན་ལས་
འདས་པར་བསྟོད་པ་ལས་ཀྱང་། མཚན་མ་མེད་པ་མ་རྟོགས་པར། །ཁྱོད་ཀྱིས་ཐར་པ་མེད་
པར་གསུངས། །དེ་ཕྱིར་ཁྱོད་ཀྱིས་ཐེག་ཆེན་ལས། །དེ་བཞིན་ཚང་བར་བསྟན་པ་
ལགས། །ཞེས་ཆོས་ཐམས་ཅད་སྟོང་པ་ཉིད་དང་། མཚན་མ་མེད་པ་དང་། སྨོན་པ་མེད་
པ་མ་རྟོགས་པར་ཐར་པ་ཐོབ་པ་མེད་ཅེས་གསུངས་པའི་ཕྱིར། གཞན་ཡང་། འཇིག་
རྟེན་ལས་འདས་པར་བསྟོད་པ་ལས། རྟེན་ཅིང་འབྲེལ་འབྱུང་གང་ཡིན་པ། །དེ་ཉིད་
ཁྱོད་ནི་སྟོང་པར་བཞེད། །དངོས་པོ་རང་དབང་ཡོད་མིན་ཞེས། །མཉམ་མེད་ཁྱོད་ཀྱི་
སེང་གེའི་སྒྲས། །ཀུན་རྟོག་ཐམས་ཅད་སྤངས་པའི་ཕྱིར། །སྟོང་ཉིད་བདུད་རྩི་སྟོན་
མཛད་ན། །གང་ཞིག་དེ་ལ་ཞེན་གྱུར་པ། །དེ་ཉིད་ཁྱོད་ཀྱིས་ཤིན་ཏུ་སྨད། །ཅེས་དངོས་
པོ་ཐམས་ཅད་རང་དབང་དུ་མེད་པ་དང་། རང་བཞིན་མེད་པ་དེ་སྟོང་ཉིད་མཐར་ཐུག་
དང༌། ཐེག་པ་གསུམ་པོ་གང་གི་ཐར་པ་ཐོབ་པ་ལ་ཡང་དེ་ལྟ་བུའི་སྟོང་(༧༨ན)ཉིད་
རྟོགས་དགོས་ཞེས་བཤད་པ་ཡང་མི་འཐད་པར་ཐལ། རང་བཞིན་མེད་པ་སྟོང་ཉིད་
མཐར་ཐུག་མ་ཡིན་ཞིང་། ཉན་རང་གི་བྱང་ཆུབ་ཐོབ་པ་ལ་སྟོང་ཉིད་རྟོགས་མི་དགོས་
པའི་ཕྱིར། རྟགས་དངོས། དེས་ན་དངོས་པོ་རང་དབང་དུ་མེད་པ་རང་བཞིན་མེད་པ་
འདི་ནི་ཀླུ་སྒྲུབ་ཀྱི་ལུགས་ལ་སྟོང་ཉིད་མཐར་ཐུག་དང་འདི་ལས་ལྷག་པའི་སྟོང་ཉིད་ནི་
བཞག་ཏུ་མེད་དེ། ལུང་འདི་ནི་སངས་རྒྱས་ཀྱི་སྟོང་ཉིད་ཟབ་མོ་སྟོན་པའི་སེང་གེའི་སྒྲ་
ཆེན་པོ་འཇིག་རྟེན་གསུམ་དུ་བསྒྲགས་སོ། །ཞེས་སངས་རྒྱས་ཀྱི་ཆེ་བ་བརྗོད་པའི་
གཞུང་ཡིན་པའི་ཕྱིར། དེ་ལྟར་ཡང་ལུང་འདི་ཉིད་ཀྱི་མཇུག་ཏུ། དངོས་པོ་རང་དབང་
- 252 -



ཀ་
བ་ལྟ་
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཡོད་མིན་ཞེས། །མཉམ་མེད་ཁྱོད་ཀྱི་སེང་གེའི་སྒྲས། །ཀུན་རྟོག་ཐམས་ཅད་སྤངས་
པའི་ཕྱིར། །སྟོང་ཉིད་བདུད་རྩི་སྟོན་མཛད་ན། །ཞེས་གསུངས་པའི་ཕྱིར། དེ་ཕྱིར་
མཁས་པ་དག་གིས། རི་དྭགས་རྒྱལ་པོ་ནགས་མཐར་ངུར་སྒྲ་འབྱིན། །ཝ་སྐྱེས་གྲོང་
མཐར་གནས་ནས་ལྟ་ངན་སྒྲོག །མཁས་པ་རིགས་པའི་གནམ་ལྕགས་ཐོག་ལྟར་འཕེན། །
བླུན་པོ་ལྟག་ཆོད་དུག་མདའ་མེད་མེད་འཕེན། །ཞེས་གསུངས་པ་ལྟར་ཁོ་བོ་ཅག་ནི་
དངོས་པོ་ཐམས་ཅད་རང་དབང་དུ་མེད་པ་དང་རང་བཞིན་གྱིས་མེད་པ་སོགས་གནས་
ལུགས་མཐར་ཐུག་ཡིན་ནོ་ཞེས་སེང་གེའི་སྒྲ་ཆེན་པོ་འཇིག་རྟེན་དུ་སྒྲོག་པར་བྱེད་ལ།
ཁྱེད་ནི་གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་དང་དེ་ཉིད་བདེན་
པར་གྲུབ་ཞེས་པའི་ལྟ་ངན་གྱི་ཝ་སྐད་བསྒྲགས་ཏེ། བསོད་ནམས་དམན་པ་བདག་ལ་
ལྟས་ངན་པ་སྟོན་པར་བྱེད་དོ། །དེ་དག་ཀླུ་སྒྲུབ་ཡབ་སྲས་ཀྱི་གཞུང་དང་འགལ་ཚུལ་
མཚོན་པ་ཙམ་ཞིག་སྨྲས་པ་(༧༨བ)ཡིན་ནོ། །
ད་ནི་རང་ཉིད་གང་གི་རྗེས་སུ་འབྲང་བའི་ས་སྐྱ་པཎྜི་ཏའི་གསུང་དང་འགལ་ཚུལ་
བརྗོད་པར་བྱའོ། །དེ་ཡང་ཁྱེད་ཀྱིས་ཐེག་པ་ཆེ་ཆུང་ལྟ་བས་འབྱེད་ཅེས་སྨྲས་འདུག་པ་
འདི་ནི། རྗེ་ས་པཎ་གྱི། ཐགས་ཀྱི་རྒྱུ་རྣམས་ཕལ་ཆེར་མཐུན། །སྤྱན་གྱི་དབྱེ་བས་
བཟང་ངན་འབྱུང་། །དེ་བཞིན་སྟོང་ཉིད་ཕལ་ཆེར་མཐུན། །འབྲས་བུའི་བཟང་ངན་
ཐབས་ཀྱིས་འབྱེད། །སྟོང་ཉིད་ལྟ་བས་མྱ་ངན་འདའ། །ཐབས་ལ་མཁས་ན་རྫོགས་སངས་
རྒྱས། །དེས་ན་སངས་རྒྱས་ཐོབ་འདོད་ན། །ཐབས་མཁས་པ་ལ་ནན་ཏན་གྱིས། །དགྲ་
བཅོམ་པ་དང་རང་སངས་རྒྱས། །རྫོགས་པའི་སངས་རྒྱས་རྣམ་པ་གསུམ། །རྣམ་པར་
གྲོལ་བར་མཚུངས་ན་ཡང་། །བཟང་ངན་ཐབས་ཀྱིས་ཕྱེ་བ་ཡིན། །ཞེས་དང་། སྟོང་ཉིད་
ཉན་ཐོས་རྣམས་ཀྱང་སྒོམ། །དེ་ཡི་འབྲས་བུ་འགོག་པ་འཐོབ། །སོ་སོ་ཐར་པའི་མདོ་
བཞིན་དུ། །སྡེ་པ་ཉན་ཐོས་རྣམས་ཀྱང་བྱེད། །འདུལ་བ་ལུང་ལ་སོགས་པ་རུ། །སྟོང་པ་
- 253 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཉིད་དང་སྐྱེ་མེད་དང་། །མཁའ་དང་ལག་མཐིལ་མཉམ་པ་སོགས། །ཆོས་ཀུན་མཉམ་
ཉིད་རྟོགས་པའང་གསུང་། །ཞེས། ཐེག་པ་ཆེ་ཆུང་ལྟ་བས་མི་འབྱེད་པར་ཐབས་མཁས་
དང་སྤྱོད་པའི་སྒོ་ནས་ཁྱད་པར་འབྱེད་པར་གསུངས་ཤིང་། སྟོང་ཉིད་སྟོན་པའི་གསུང་
འདུལ་བ་ལུང་ན་ཡོད་པར་གསུངས་པ་དང་འགལ་མི་འགལ་མིག་ཕྱེ་ལ་ལྟོས་ཤིག །
གཞན་ཡང་། ཁྱེད་ལ་འདི་འདྲི་སྟེ། ཐེག་པ་ཆེ་ཆུང་གཉིས་སྟོང་ཉིད་ཕལ་ཆེར་
མཐུན་ཞེས་པའི་དོན་གང་ཡིན། གང་ཟག་གི་བདག་མེད་དང་ཆོས་ཀྱི་བདག་མེད་
གཉིས་རྟོགས་པར་མཚུངས་པས་སྟོང་ཉིད་ཕལ་ཆེར་མཐུན་ཞེས་པའི་དོན་ཡིན་ནམ། །
དེ་ལས་གཞན་པའི་སྟོང་ཉིད་བསྒོམ་ཚུལ་ཕལ་ཆེར་མཐུན་པ་(༧༩ན)ཞིག་ཡོད། དང་
པོ་ལྟར་ན། ཉན་རང་དགྲ་བཅོམ་དེས་སྟོང་ཉིད་སྒོམ་པར་ཐལ། དེས་གང་ཟག་གི་
བདག་མེད་པ་ཆོས་ཀྱི་བདག་མེད་རྟོགས་ནས་བསྒོམ་པའི་ཕྱིར། འཁོར་གསུམ། གཉིས་
པ་ལྟར་ན་དེའི་བསྒོམ་ཚུལ་དེ་གང་ཡིན་སྨོས་ཤིག །
གཞན་ཡང་། ཁྱེད་རང་ལྟར་ན། ཐལ་རང་གཉིས་ལྟ་བས་འབྱེད་རིགས་པར་ཐལ།
སེམས་ཙམ་རྣམ་བདེན་བརྫུན་གཉིས་ལྟ་བས་འབྱེད་རིགས་པའི་ཕྱིར། རྟགས་གསལ་
དངོས་འགལ་ཡིན་ཏེ། གཡག་ཊཱིཀ་དང་རོང་ཊིཀ་སོགས་སུ་རྣམ་བདེན་བརྫུན་ལ་ལྟ་བ་
མཐོ་དམའི་ཁྱད་པར་བཤད་པའི་ཕྱིར། རྩ་བར་མ་ཁྱབ་ན། ཐལ་རང་གཉིས་པོ་ལྟ་བས་
མི་འབྱེད་པར། །རྣམ་བདེན་རྣམ་བརྫུན་ལྟ་བས་འབྱེད་དོ་ཞེས། །སྨྲ་བ་འདི་ཡང་རང་གི་
འདོད་པ་ཡི། །དེ་ཉིད་སྟོན་གྱི་མཁས་པའི་གཞུང་དང་འགལ། །ཞེས་བརྗོད་པས་འཁོར་
གསུམ་མོ། །ཁོ་བོ་ཅག་གི་ལུགས་ལ་ཡང་། རྣམ་བདེན་བརྫུན་ལ་ལྟ་བའི་ཁྱད་པར་ཡོད་
པའི་དབང་དུ་བྱས་ན། ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་སུམ་
ལ་གཟུགས་རགས་པར་སྣང་བ་སྣང་བ་ལྟར་གྲུབ་པར་འདོད་པ་སེམས་ཙམ་རྣམ་བདེན་
པའི་ལྟ་བ་དང་། དེ་སྣང་བ་ལྟར་མ་གྲུབ་པར་འདོད་པ་སེམས་ཙམ་རྣམ་བརྫུན་པའི་ལྟ་
-254 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བར་འཇོག་སྟེ། རྣམ་བདེན་པ་འགོག་པའི་ཚེ། འཐད་ལྡན་ལས། ལུས་ཅན་ཞེས་བྱ་བ་
ནི་ར་ཟེ་ཐེ་བ་མེད་ཀྱི། ཞེས་ཚུར་མཐོང་གི་རྒྱུད་ཀྱི་གཟུགས་འཛིན་དབང་པོའི་མངོན་
སུམ་ལ་གཟུགས་རགས་པ་སྣང་བ་སྣང་བ་ལྟར་གྲུབ་ན་ཕྱི་དོན་གྲུབ་དགོས་པར་བཤད་
པའི་ཕྱིར། རྒྱལ་ཚབ་རྗེའི་བཞེད་པ་ནི་ཁོ་བོས་སྔར་གཞན་དུ་བཤད་པ་ལྟར་རོ། ། །
ཡང་ཁྱེད་ཀྱི་དགག་(༧༩བ)པ་གཅིག་ལ། རྟོག་པས་སྒྲོ་བཏགས་མིན་པར་ཡོད་
པ་དེ། །དོན་དམ་བདེན་པའི་དོན་དུ་མཁས་རྣམས་བཞེད། །དེ་ཕྱིར་བདེན་པའི་གྲུབ་
ཚད་ཡིན་ནོ་ཞེས། །སྨྲ་བ་ཚད་ལྡན་མཁས་པའི་གཞུང་གིས་བཀག །ཅེས་སྨྲས་པ་འདི་
ནི་དབུ་མ་ཐལ་འགྱུར་བའི་གྲུབ་མཐའ་ཕྱིན་ཅི་ལོག་ཏུ་འཆད་པའི་ལོག་རྟོག་གི་ཐ་
ཆད་ཡིན་ཏེ། འོ་ན་དོན་དམ་བདེན་པ་ཆོས་ཅན། རྟོག་པས་བཏགས་ཙམ་མ་ཡིན་
པར་ཡོད་པར་ཐལ། དོན་དམ་བདེན་པ་ཡིན་པའི་ཕྱིར། རྟགས་ཁྱབ་དངོས། འདོད་ན།
བདེན་གྲུབ་ཡིན་པར་ཐལ། རྟོག་པས་བཏགས་ཙམ་མ་ཡིན་པར་ཡོད་པའི་ཕྱིར། དེ་ལ་
ཁྱབ་པ་ཡོད་པར་དཔལ་ལྡན་ཟླ་བས་བཤད་དེ། བཞི་བརྒྱ་པའི་འགྲེལ་པ་ལས། དེ་ལ་
བདག་ཅེས་བྱ་བ་ནི་གང་ཞིག་དངོས་པོ་རྣམས་ཀྱི་གཞན་ལ་རག་མ་ལས་པའི་ངོ་བོ་རང་
བཞིན་ཏེ། དེ་མེད་པ་ནི་བདག་མེད་པའོ། །དེ་ན་ཆོས་དང་གང་ཟག་གི་དབྱེ་བས་གཉིས་སུ་
རྟོགས་ཏེ། ཆོས་ཀྱི་བདག་མེད་པ་དང་གང་ཟག་གི་བདག་མེད་པའོ། །ཞེས་ཆོས་རྣམས་ཀྱི་
ངོ་བོ་ཡུལ་ཅན་ཐ་སྙད་ཀྱི་རྟོག་པ་གཞན་ལ་རག་མ་ལས་པ་སྟེ། དེའི་དབང་གིས་བཞག་
པ་མིན་པའི་རང་བཞིན་དེ་ཉིད་ལ་དགག་བྱའི་བདག་གམ་བདེན་གྲུབ་ཅེས་བཤད་པའི་
ཕྱིར། གཞན་ཡང་། བཞི་བརྒྱ་པ་ལས། རྟོག་པ་མེད་པར་འདོད་ཆགས་ལ། །
སོགས་ལ་ཡོད་ཉིད་ཡོད་མིན་ན། །ཡང་དག་དོན་དང་རྟོག་པ་ཞེས། །བློ་དང་ལྡན་པ་སུ་
ཞིག་འཛིན། །ཞེས་དང་། དེའི་འགྲེལ་པར། རྟོག་པ་ཡོད་པ་ཁོ་ནས་ཡོད་པ་ཉིད་དང་།
རྟོག་པ་མེད་པར་ཡོད་པ་ཉིད་མེད་པ་དེ་དག་ནི། གོར་མ་ཆག་པར་ཐག་པ་རྡོག་པ་ལ་
- 255 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བཏགས་པའི་སྦྲུལ་ལྟར་རང་གི་ངོ་བོས་མ་གྲུབ་པར་ངེས་སོ་ཞེས་ཆགས་སོགས་ཀྱིས་
མཚོན་པའི་ཆོས་ཐམས་(༨༠ན)ཅད་རྟོག་པས་བཏགས་ཙམ་དུ་བཤད་པ་མི་འཐད་
པར་ཐལ། དོན་དམ་བདེན་པ་རྟོག་པས་བཏགས་ཙམ་མ་ཡིན་པར་ཡོད་པའི་ཕྱིར། །
གཞན་ཡང་། ཆོས་དབྱིངས་བསྟོད་པ་ལས། ཇི་ལྟར་རི་བོང་མགོ་ཡི་རྭ། །བཏགས་
པ་དེ་ཉིད་མེད་པ་ལྟར། །དེ་བཞིན་ཆོས་རྣམས་ཐམས་ཅད་ཀྱང་། །བཏགས་པ་ཉིད་དེ་
ཡོད་མ་ཡིན། །ཞེས་དང༌། བསམ་གྱིས་མི་ཁྱབ་པར་བསྟོད་པ་ལས། འདི་དག་ཐམས་
ཅད་མིང་ཙམ་ཞེས། །ཁྱོད་ཀྱིས་ཀྱང་ནི་བརྗོད་དེ་གསུངས། །བརྗོད་པ་ལས་ནི་གཞན་
གྱུར་པ། །བརྗོད་པར་བགྱི་བ་ཡོད་མ་མཆིས། །དེ་ཕྱིར་ཆོས་རྣམས་ཐམས་ཅད་ནི། །
རྟོག་པ་ཙམ་ཞེས་ཁྱོད་ཀྱིས་གསུངས། །ཞེས་ཆོས་ཐམས་ཅད་རྟོག་པས་བཏགས་ཙམ་
ཡིན་པ་བསྟོད་ཚོགས་སུ་རྒྱས་པར་གསུངས་འདུག་པ་འདི་ཁྱེད་ཀྱིས་ཨེ་གཟིགས། དོན་
དམ་བདེན་པ་ཆོས་ཐམས་ཅད་ཀྱི་དཀྱིལ་ནས་འབུད་ན་མ་གཏོགས། དོན་དམ་བདེན་
པ་རྟོག་པས་བཏགས་ཙམ་ཡིན་པ་ལ་བསྙོན་དུ་མེད་དོ། །དེར་མ་ཟད་དོན་དམ་བདེན་
པ་རྟོག་པས་བཏགས་ཙམ་དུ་བསྟོད་ཚོགས་སུ་གསལ་བར་བཤད་དེ། དེ་ཡང་བསྟོད་པ་
ལས་འདས་པར་བསྟོད་པ་ལས། དངོས་པོ་ཐམས་ཅད་གཟུགས་བརྙན་དང༌། །མཚུངས་
པར་ཁྱོད་ནི་བཞེད་པ་ལགས། །ལྟ་བ་ཐམས་ཅད་སྤང་བའི་ཕྱིར། །མགོན་པོ་ཁྱོད་ཀྱིས་
སྟོང་པ་གསུངས། །དེ་ཡང་ཡོངས་སུ་བཏགས་པ་སྟེ། དངོས་སུ་མགོན་པོ་ཁྱོད་མི་
བཞེད། །ཅེས་གསུངས་པའི་ཕྱིར། ལུང་དེའི་དོན་མ་གོ་ན་ཁོ་བོས་བཤད་པར་བྱ་སྟེ། དེ་
ཡང་། དངོས་པོ་ཐམས་ཅད་གཟུགས་བརྙན་དང༌། །མཚུངས་པར་ཁྱོད་ནི་བཞེད་པ་
ལགས། །ཞེས་པས་དངོས་པོ་ཐམས་ཅད་གཟུགས་(༨༠བ)བརྙན་བཞིན་དུ་བདེན་པར་
མེད་པ་དེ་བཅོམ་ལྡན་འདས་ཀྱི་བཞེད་པར་བསྟན་ཅིང་། ལྟ་བ་ཐམསཅད་སྤང་པའི་
ཕྱིར། །མགོན་པོ་ཁྱོད་ཀྱིས་སྟོང་པ་གསུངས། །ཞེས་པ་ནི་སྟོང་ཉིད་བདེན་གྲུབ་ཏུ་ལྟ་བ་
- 256 -



ས
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྤང་བའི་ཕྱིར་དུ་ཆོས་ཐམས་ཅད་བདེན་གྲུབ་ཀྱིས་སྟོང་པའི་སྟོང་པ་གསུངས་ཞེས་
བསྟན། སྟོང་ཉིད་བདེན་སྟོང་ཡིན་པའི་རྒྱུ་མཚན་འཆད་པ་ལ། དེ་ཡང་ཡོངས་སུ་
བཏགས་པ་སྟེ། །དངོས་སུ་མགོན་པོ་ཁྱོད་མི་བཞེད། །ཅེས་གསུངས། དེའི་དོན་ནི།
མགོན་པོ་ཡང་དག་པར་རྫོགས་པའི་སངས་རྒྱས་ཁྱོད་སྟོང་ཉིད་དངོས་པོ་སྟེ། བདེན་
གྲུབ་དུ་མི་བཞེད་དེ། དེ་རྟོག་པས་བཏགས་ཙམ་དུ་བཞེད་པའི་ཕྱིར། ཞེས་མགོན་པོ་
ཀླུ་སྒྲུབ་ཀྱིས་སྟོང་ཉིད་རྟོག་པས་བཏགས་ཙམ་ཡིན་པ་འདི་ལྟ་བུས་གསལ་བར་བཤད་
པ་ལ། ཁྱེད་ཀྱིས། འགྱུར་མེད་ཡོངས་གྲུབ་རྟོག་པས་ཀུན་བརྟགས་སུ། །འདོད་པར་ཚད་
ལྡན་མཁས་པའི་གཞུང་ན་མེད། །ཅེས་པ་འདིས་ཀླུ་སྒྲུབ་བཀག་འདུག་གམ་མི་འདུག་
ལེགས་པར་སོམས་ཤིག །
དེ་བཞིན་དུ། རྟོག་པས་སྒྲོ་བཏགས་མིན་པར་ཡོད་པ་དེ། །དོན་དམ་བདེན་
པ་དོན་དུ་མཁས་རྣམས་བཞེད། །དེ་ཕྱིར་བདེན་པའི་གྲུབ་ཚད་ཡིན་ནོ་ཞེས། །སྨྲ་བ་
ཚད་ལྡན་མཁས་པའི་གཞུང་གིས་བཀག །ཅེས་པ་འདི་ཡང་དཔལ་ལྡན་ཟླ་བ་འགོག་
པའི་རིགས་པ་ཡིན་ཏེ། གོང་དུ་དྲངས་པའི་བཞི་བརྒྱ་པའི་འགྲེལ་པ་ལས། དེ་ལ་བདག་
ཅེས་བྱ་བ་ནི། གང་ཞིག་དངོས་པོ་རྣམས་ཀྱང་གཞན་ལ་རག་མ་ལས་པའི་ངོ་བོ་རང་
བཞིན་ཏེ། ཞེས་པའི་དོན་ལ་བརྟགས་པ་ཉིད་ཀྱིས་ཤེས་སོ། །ཡང་ཁྱེད་ཀྱིས། ཀུན་རྫོབ་
བདེན་པའི་དོན་ལྡོག་བཤད་པ་ན། །དེ་ཡི་ལོག་ཕྱོགས་བདེན་པར་གྲུབ་པ་ཡི། །ཚད་དུ་
རང་རྒྱུད་གཞུང་གིས་(༨༡ན)བཤད་དོ་ཞེས། །འདོད་པའི་འདི་ཡང་དོན་དམ་བདེན་
པ་ཀུན། །རྟགས་ཀྱི་དགག་བྱར་འདོད་པའི་གསང་ཚིག་ཡིན། །ཞེས་སྨྲས་འདུག་པ་འདི་
ནི་ཁྱེད་རང་གི་རང་མཚང་སྟོན་པའི་དགག་པ་ཡིན་ཏེ། ཀུན་རྫོབ་བདེན་པའི་ལོག་
ཕྱོགས་ལ་བདེན་པར་གྲུབ་པའི་ཚད་དུ་རང་རྒྱུད་པས་འདོད་ཅེས་པ་ནི་རྗེའི་གསུང་རབ་
གང་ན་འདུག་སྟོན་ཅིག །ཁྱེད་བློ་རྩིང་དང་ཧམ་པ་སྦྲགས་པའི་ཕྱོགས་སྔ་སྐྱོར་ལུགས་
- 257 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཐམས་ཅད་འདི་འདྲ་ཤ་སྟག་ཏུ་འདུག་པས། དོན་ལ་ལན་འདེབས་མི་རིགས་པ་འདུག་
ནའང་། ཁྱེད་ཀྱིས་རྗེ་ཙོང་ཁ་པ་ལ་དགག་པ་ལྟར་སྣང་རེ་བཏང་ནས། དེའི་རྗེས་སུ་སྐུར་
ཞུས་ཁམས་ཆེ་བ་རེ་བྱས་འདུག་པ་འདིས་སྐྱེ་བོ་བླུན་པོ་མང་པོ་ཞིག་མགོ་འཁོར་ནས་
ལྟ་བ་ངན་པའི་གཡང་དུ་ལྟུང་བ་འདུག་པས། ལན་ཅུང་ཟད་བཤད་པར་བྱ་སྟེ། དེ་ཡང་
ཊིཀ་ཆེན་དགོངས་པ་རབ་གསལ་ལས། དབུ་མ་སྣང་བ་དང་དབུ་མ་བདེན་གཉིས་སོགས་
རང་རྒྱུད་པའི་གཞུང་དུ་ཀུན་རྫོབ་ཏུ་ཡོད་ཚུལ་བཤད་པའི་ལོག་ཕྱོགས་ཀྱི་ཡོད་པ་ཅིག་
བྱུང་ན། དེ་ཉིད་བདེན་པར་གྲུབ་པའི་ཚད་དུ་བཤད་ཅེས་གསུངས་པ་ཡིན་གྱི། ཀུན་
རྫོབ་བདེན་པའི་ལོག་ཕྱོགས་བདེན་པར་གྲུབ་པའི་ཚད་དུ་རང་རྒྱུད་པས་འདོད་ཅེས་
པའི་གསུང་ག་ན་ཡོད། དེ་སྐད་དུ་ཡང་ཊིཀ་ཆེན་ལས། དབུ་མ་སྣང་བ་ལས་ཀུན་རྫོབ་
ཏུ་ཡོད་ཚུལ་བཤད་པའི་ལོག་ཕྱོགས་ཀྱི་ཡོད་པ་ནི་དོན་དམ་པར་རམ་བདེན་ཡོད་དུ་
ཤེས་པས་དེ་ལྟར་བཤད་ན། དེ་ཉིད་ལས་དངོས་པོ་ཡང་དག་པར་ངོ་བོ་ཉིད་མེད་
པ་དག་ལས་ཡང་དེ་ལས་ལྡོག་པའི་རྣམ་པར་སྒྲོ་འདོགས་པའི་འཁྲུལ་པའི་བློ་གང་ཡིན་
པ་དེ་ནི་ཀུན་རྫོབ་ཅེས་བྱ་སྟེ། ཞེས་པ་ནས། དེ་ཕྱིར་དེ་(༨༡བ)དག་གི་བསམ་པའི་དབང་
གི་དངོས་པོ་རྫུན་པའི་ངོ་བོ་ཐམས་ཅད་ནི་ཀུན་རྫོབ་ཏུ་ཡོད་པ་ཁོ་ན་ཞེས་བྱའོ། །ཞེས་
པའི་བར་དྲངས་ནས་དེ་ལ་འབྲུ་བསྣན་པ་ལ་ཞིབ་ཏུ་ལྟོས་ཤིག །དེ་བཞིན་དུ་དབུ་མ་
བདེན་གཉིས་ལས་ཀྱང་། ཇི་ལྟར་སྣང་བའི་འདི་ཁོ་ན། །ཀུན་རྫོབ་གཞན་ནི་ཅིག་
ཤོས་སོ། །ཞེས་གསུངས་པའི་ཕྱིར། དེས་ན་རང་རྒྱུད་པའི་ལུགས་ལ་ཀུན་རྫོབ་ཏུ་ཡོད་
པའི་ལོག་ཕྱོགས་ཀྱི་ཡོད་པ་ཅིག་བྱུང་ན་དེ་བདེན་པར་གྲུབ་པའི་ཚད་དུ་འདོད་པས། དེ་
ལ་སྐྱོན་གཏོང་རྒྱུ་འདུག་ན་ཐོང་ཞིག ། །
ཡང་ཁྱེད་ཀྱི་དགག་པའི་རྣམ་གྲངས་གཅིག་ལ། ཡིན་ལུགས་ཀུན་ཀྱང་རྟོག་པས་
སྒྲོ་བཏགས་ན། །བཅོས་མ་མིན་པའི་གནས་ཚུལ་གང་ཞིག་ཡིན། །འགྱུར་མེད་ཡོངས་
- 258 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གྲུབ་རྟོག་པས་ཀུན་བརྟགས་སུ། །འདོད་པ་ཚད་ལྡན་མཁས་པའི་གཞུང་ན་མེད། །ཅེས་
སྨྲས་འདུག་པ། ཁྱེད་དབུ་འཁོར་འདུག་པས་ཉོན་ཅིག །ཆོས་ཉིད་རྟོག་པས་སྒྲོ་
བཏགས་ཡིན་པར་ཐལ། མདོ་ལས། མྱ་ངན་ལས་འདས་པ་ཡང་སྒྱུ་མ་ལྟ་བུ། རྨི་ལམ་
ལྟ་བུ། ཞེས་གསུངས་པའི་ཕྱིར། དེས་ན་ཆོས་ཉིད་བཅོས་མ་མ་ཡིན་པའི་དོན་ནི། རྒྱུ་
རྐྱེན་གྱིས་བཅོས་མ་མ་ཡིན་པའི་དོན་ཡིན་གྱི། རྟོག་པས་སྒོ་མ་བཏགས་པའི་དོན་ག་
ལ་ཡིན། དེ་བཞིན་དུ། འགྱུར་མེད་ཡོངས་གྲུབ་རྟོག་པས་ཀུན་བརྟགས་སུ། །འདོད་པ་
ཚད་ལྡན་མཁས་པའི་གཞུང་ན་མེད། །ཅེས་ཟེར་བ་ཡང་རང་གི་དེ་ཉིད་བསྟན་པ་ཡིན་
ཏེ། མཁས་པ་ཐམས་ཅད་གྲུབ་མཐའ་གཅིག་པ་ག་ལའོ། །སེམས་ཙམ་པའི་གཞུང་
ནས་འགྱུར་མེད་ཡོངས་གྲུབ་བདེན་གྲུབ་ཏུ་བཤད་པས། དེ་རྟོག་པས་སྒྲོ་བཏགས་ག་
ལ་འཆད། དེ་དང་དབུ་མ་ཐལ་འགྱུར་ཆོས་ཐམས་ཅད་བདེན་མེད་དུ་ཁས་ལེན་པ་
གཉིས་མཐུན་(༨༢ན)སྙམ་པ་འདུག་ན་མ་གོ་བས་ལན་ནོ། ། ་
དེའི་རྗེས་སུ། ཆོས་འགའ་རྟོག་པས་བཏགས་པར་ཤེས་པ་གང་། །དེ་ཡིས་དེ་
ཉིད་ཐུགས་སུ་ཆུད་གྱུར་ན། །རྣམ་རིག་སྨྲ་བས་གཟུགས་སོགས་སྒྲོ་བཏགས་སུ། །ཤེས་
ཕྱིར་དེས་ཀྱང་དོན་དམ་རྟོགས་པར་ཐལ། །ཞེས་པའི་བསམ་དོན་ནི། རྣམ་རྫུན་པས་སྟོང་
ཉིད་རྟོགས་པར་ཐལ། རྣམ་རྫུན་པས་གཟུང་རྣམ་སྒྲོ་བཏགས་སུ་རྟོགས་པའི་ཕྱིར། དེར་
ཐལ། གཟུང་རྣམ་སྒྲོ་བཏགས་སུ་འདོད་པ་དང་། གཟུང་རྣམ་བདེན་གྲུབ་ཏུ་འདོད་པའི་
ཆ་ནས་རྣམ་བདེན་རྫུན་གྱི་ཁྱད་པར་འབྱེད་པ་ཡིན་པའི་ཕྱིར། ཞེས་ཁྱེད་རང་གི་བློ་ངོའི་
གྲུབ་མཐའ་དེ་ཉིད་ཐམས་ཅད་ཀྱིས་ཁས་ལེན་སྙམ་ནས་སྨྲས་འདུག་པ། གཟུང་རྣམ་
བདེན་གྲུབ་ཏུ་འདོད་པ་དང་། གཟུང་རྣམ་སྒྲོ་བཏགས་སུ་འདོད་པ་རྣམ་བདེན་རྫུན་གྱི་
ཁྱད་པར་དུ་འདོད་པ་ཁོ་བོ་ཅག་གི་དགག་བྱའི་གཙོ་བོ་ཡིན་པས་ཁྱེད་དབུ་མ་འཁོར་
ཞིག །ཡང་དགག་པ་གཅིག་ལ། ཆོས་རྣམས་ཀུན་གྱི་གནས་ལུགས་ཡོད་པ་དང་། །ཡུལ་
- 259 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྱི་སྡོད་ལུགས་མེད་པར་འདོད་པ་ཡི། །ཁྱད་པར་འདི་ཡང་ཀུན་མཁྱེན་གྱིས་མ་གཟིགས། །
ཞེས་སྨྲས་འདུག་པ། ཁོ་བོ་ཅག་གིས་ཆོས་རྣམས་ཀྱི་གནས་ལུགས་ཡོད་ཀྱང་། ཡུལ་གྱི་
སྡོད་ལུགས་མེད་ཅེས་ཁས་བླངས་པ་མེད་པས། དགག་པ་དེ་སུ་ལ་གཏོང་བ་ཡིན། དེས་
ན་ཁོ་བོ་ཅག་གི་ལུགས་ལ་ཆོས་རྣམས་ཀྱི་གནས་ལུགས་ཡོད་ཀྱང་གནས་ལུགས་སུ་
གྲུབ་པ་མེད། ཆོས་རྣམས་ཀྱི་སྡོད་ལུགས་ཡོད་ཀྱང་སྡོད་ལུགས་སུ་གྲུབ་པ་མེད། ཅེས་
སྨྲ་བ་ཡིན་པས། དེ་ལ་དགག་པ་གཏོང་རྒྱུ་འདུག་ན་ཐོང་ཞིག །
དེ་ལ་ཁོ་ན་རེ། བུམ་པའི་ཆོས་ཉིད་(༨༢བ)ཆོས་ཅན། གནས་ལུགས་སུ་གྲུབ་
པར་ཐལ། གནས་ལུགས་ཡིན་པའི་ཕྱིར། ཟེར་ན། འོ་ན་བུམ་པའི་ཆོས་ཉིད་ཆོས་ཅན།
བདེན་པར་གྲུབ་པར་ཐལ། བདེན་པ་ཡིན་པའི་ཕྱིར། འཁོར་གསུམ། དེས་ན་ཡོད་
པ་དང་ཡིན་པ་ཐམས་ཅད་ཕྱོགས་གཅིག་དུ་མ་བཟུང་ཞིག །ཁྱེད་རང་གི་ལུགས་ལ་ཆོས་
རྣམས་ཀྱི་གནས་ལུགས་ཡོད་ཅིང་ཡུལ་གྱི་སྡོད་ལུགས་མེད་ཅེས་འདོད་དམ། ཆོས་རྣམས་
ཀྱི་གནས་ལུགས་ཀྱང་མེད། ཡུལ་གྱི་སྡོད་ལུགས་ཀྱང་མེད་ཅེས་འདོད་པ་གང་ཡིན།
གང་འདོད་ཀྱང་ཡོད་མིན་མེད་མིན་ཁས་བླངས་པས་འཁོར་གསུམ་ཡོད་དོ། །དེའི་རྗེས་
སུ། བཏགས་དོན་བཙལ་བས་རྙེད་པའི་དོན་ཡོད་ན། །བདེན་པར་གྲུབ་པའི་ཚད་དུ་
འཇོག་པ་དང་། །གང་གི་གནས་ལུགས་དཔྱོད་པའི་རིག་ཤེས་ཀྱིས། །རྙེད་དོན་འདོད་
པ་འདི་ཡང་ཅེས་མི་འགལ། །མཐར་ཐུག་སྤྱོད་པའི་བློ་ཡིས་སྟོང་པ་ཉིད། །བཙལ་བས་
རྙེད་ཅེས་མང་དུ་སྒྲོག་པ་དང་། །སྟོང་པ་ཉིད་ཀྱི་བཏགས་དོན་མི་རྙེད་པར། །འདོད་
པ་འདི་ཡི་ཁྱད་པར་གང་ཡིན་སྨོས། །ཞེས་སྨྲས་འདུག་པ། དེའི་ལན་བཤད་པར་བྱ་སྟེ།
བཏགས་དོན་བཙལ་བས་རྙེད་པའི་དོན་ཡོད་ན་བདེན་པར་གྲུབ་པའི་ཚད་དུ་འཇོག་པ་
ཁོ་བོ་ཅག་གི་ལུགས་ཡིན་མོད། དེ་དང་མཐར་ཐུག་དཔྱོད་པའི་རིགས་ཤེས་ཀྱིས་རྙེད་
དོན་འདོད་པ་ལ་འགལ་བ་ཅུང་ཟད་ཀྱང་མེད་དེ། ཆོས་ཉིད་ལྟ་བུ་མཐར་ཐུག་དཔྱོད་
- 260 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་རིག་ཤེས་ཀྱིས་རྙེད་དོན་ཡིན་མོད་ཀྱང༌། དེ་ཁོ་རང་གི་ཐ་སྙད་བཏགས་པའི་
བཏགས་དོན་བཙལ་བའི་ཚེ་ན་མི་རྙེད་པའི་ཕྱིར། དེའི་དོན་ཡང་བཤད་པར་བྱ་སྟེ། གཟུགས་
སྒྲ་སོགས་བདེན་པར་ཡོད་མེད་དཔྱོད་པའི་ཤེས་རབ་དེ་ལ་མཐར་ཐུག་དཔྱོད་པའི་རིག་
ཤེས་ཞེས་བྱ་ལ། དེ་འདྲ་བའི་(༨༣ན)ཤེས་རབ་དེས་གཟུགས་སྒྲ་སོགས་བདེན་པར་
ཡོད་མེད་དཔྱོད་པའི་ཚེ། གཟུགས་སྒྲ་སོགས་མ་རྙེད་པ་དེ་ལ་གཟུགས་སྒྲ་སོགས་ཀྱི་
གནས་ལུགས་རྙེད་པའམ་མཐོང་བར་འཇོག་པའི་ཕྱིར། དཔེར་ན་འདུས་མ་བྱས་ཀྱི་
ནམ་མཁའ་ལ་ཐོགས་པའི་རེག་བྱ་ཡོད་མེད་སྤྱོད་པའི་ཐོགས་པའི་རེག་བྱ་མ་མཐོང་བ་
ལ་ནམ་མཁའ་མཐོང་ཞེས་འཇོག་པ་བཞིན་ནོ། །དེ་ལྟར་ཡང་སྡུད་པ་ལས། གཟུགས་
རྣམས་མི་མཐོང་ཚོར་བ་དག་ཀྱང་མི་མཐོང་ལ། །འདུ་ཤེས་མཐོང་བ་མེད་ལ་སེམས་
པའང་མི་མཐོང་ཞིང་། །གང་ལ་རྣམ་པར་ཤེས་དང་སེམས་ཡིད་མཐོང་མེད་པ། །འདི་
ནི་ཆོས་མཐོང་ཡིན་ཞེས་དེ་བཞིན་གཤེགས་པས་བསྟན། །ནམ་མཁའ་མཐོང་ཞེས་
སེམས་ཅན་ཚིག་ཏུ་རབ་བརྗོད་པ། །ནམ་མཁའ་ཇི་ལྟར་མཐོང་སྟེ་དེས་འདི་བརྟག་པར་
གྱིས། །དེ་ལྟར་ཆོས་མཐོང་བ་ཡང་དེ་བཞིན་གཤེགས་པས་བསྟན། །མཐོང་བ་དཔེ་
གཞན་གྱིས་ནི་བསྙད་པར་ནུས་མ་ཡིན། །ཞེས་དང་། གང་ཚེ་འདུས་བྱས་འདུས་མ་
བྱས་དང་དཀར་ནག་ཆོས། །ཤེས་རབ་རྣམ་པར་བཤིག་ན་རྡུལ་ཙམ་མི་དམིགས་ཚེ། །
འཇིག་རྟེན་དག་ན་ཤེས་རབ་ཕ་རོལ་ཕྱིན་གྲངས་འགྲོ། །ཞེས་གསུངས་ཤིང་། དེ་བཞིན་
དུ་རྗེ་མི་ལ་རས་པས་ཀྱང་། དོན་དམ་བདེན་པའི་དབང་དུ་ནི། །བགེགས་ལས་སངས་
རྒྱས་ཉིད་ཀྱང་མེད། །ཅེས་དང་། ཀུན་རྫོབ་བདེན་པའི་དབང་དུ་ནི། །འཁོར་བ་དང་ནི་
མྱ་ངན་འདས། །ཐམས་ཅད་ཡོད་ཅེས་ཐུབ་པས་གསུངས། །ཡོད་པ་དངོས་པོ་སྣང་
བ་དང་། །མེད་པ་སྟོང་པའི་ཆོས་ཉིད་གཉིས། །ངོ་བོ་དབྱེར་མེད་རོ་གཅིག་པས། །ཐམས་
ཅད་ཟུང་དག་སྤངས་པ་ཡིན། །དེ་ལྟར་ཤེས་པའི་མཁས་པ་ཡིས། །ཆོས་ཅན་(༨༣བ)མ་
- 261 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
མཐོང་ཆོས་ཉིད་མཐོང་། །ཞེས་དང༌། ཇོ་བོ་ཆེན་པོས་ཀྱང་། ཀུན་རྫོབ་ཇི་ལྟར་སྣང་
བ་འདི། །རིག་པས་བརྟགས་ན་འགལ་མི་རྙེད། །མ་རྙེད་པ་དེ་དོན་དམ་ཡིན། །ཡེ་
ནས་དག་པའི་ཆོས་ཉིད་དོ། །ཞེས་ཆོས་གང་དག་གང་ཡིན་པ་དེ་བཏགས་དོན་འཚོལ་
བྱེད་ཀྱི་རིག་པས་བཙལ་ན་མི་རྙེད། མ་རྙེད་པ་དེ་ཆོས་དེ་དང་དེའི་གནས་ལུགས་རྙེད་
པ་ཡིན། ཞེས་གསུངས་པ་འདི་རྣམས་ལ་ཞིབ་ཏུ་གཟིགས། དེས་ན་ཆོས་ཉིད་ཀྱང་
བཏགས་དོན་བཙལ་ན་མི་རྙེད་དེ། ཆོས་ཉིད་ཀྱི་ཆ་ཤས་རེ་རེ་ནས་ཆོས་ཉིད་ཡིན་ནམ།
ཆོས་ཉིད་ཀྱི་ཆ་ཤས་ཚོགས་པ་རེ་ཆོས་ཉིད་ཡིན་ནམ། དེ་ལས་གཞན་ན་ཆོས་ཉིད་ཡོད་
མེད་དཔྱོད་པའི་རིག་ངོར་ཆོས་ཉིད་ཀྱི་ཆ་ཤས་སོགས་གང་ཡང་ཆོས་ཉིད་དུ་གཞག་དུ་
མེད་པའི་ཕྱིར། དེས་ན་རིག་པ་ཕྲ་མོས་སྤུ་རིགས་འབྱེད་དགོས་པའི་གནས་འདི་དག་
ལ་ཁྱེད་དབུ་འཁོར་བ་ནི་ཅུང་ཟད་བདེན་མོད། །ཁོ་བོ་ཅག་ལ་རིག་པ་ཕྲ་མོའི་གནད་
འདི་ལྟ་བུ་མང་དུ་ཡོད་པས། ཤེས་པར་འདོད་ན། རྗེ་ཙོང་ཁ་པ་ནས་བརྒྱུད་པའི་ལྟ་
ཁྲིད་ཀྱི་གསུང་རབ་རྣམས་ལ་ཐོས་བསམ་མཛོད། །
དེའི་རྗེས་སུ་ཁྱེད་ཀྱི་དགག་པ་གཅིག་ལ། མཐོང་བ་སྤང་བྱའི་ཤེས་སྒྲིབ་མེད་གྱུར་
ན། །རྒྱ་ཆེན་གཞུང་ལུགས་ཀུན་དང་འགལ་གྱིས་དོགས། །ཞེས་པ་འདི་ལ་ལན་གོང་དུ་
བཤད་ཟིན་མོད། སྤྱིར་མཐོང་སྤང་ཤེས་སྒྲིབ་ཡོད་མེད་འདི་ལ། རྗེའི་ལུགས་འཛིན་
ཆེན་པོ་རྣམས་ལ་ཡང་ཚུལ་གཉིས་ཡོད་དེ། རྒྱལ་ཚབ་ཆོས་རྗེས་རྒྱུད་བླའི་དར་ཊཱིཀ་དུ།
འཇུག་ཤེས་དྲུག་ལ་ཡུལ་རང་གི་མཚན་ཉིད་ཀྱིས་གྲུབ་པར་སྣང་བ་སྣང་བ་ལྟར་དུ་གྲུབ་
པ་འཐད་སྙམ་དུ་འཛིན་པའི་བློ་ས་བོན་དང་བཅས་པ་མཐོང་སྤང་ཤེས་སྒྲིབ་ཏུ་བཤད། །
མཁས་གྲུབ་(༨༤ན)ཐམས་ཅད་མཁྱེན་པས་ཤེས་སྒྲིབ་ལ་ཀུན་བརྟགས་དང་ལྷན་སྐྱེས་
ཀྱི་ དབྱེ་ བ་ མེད་ པར་ཤེས་ སྒྲིབ་ ཡིན་ན་ ཤེས་ སྒྲིབ་ ལྷན་ སྐྱེས་ ཡིན་ པར་ ཁྱད་ པར་
བཤད་དོ། །ལུགས་དེ་གཉིས་ལས་ཕྱི་མ་འདི་རྗེའི་གསུང་རབ་དང་མཐུན་པ་ཡིན་ཏེ།
པས།
- 262 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཊཱིཀ་ཆེན་དགོངས་པ་རབ་གསལ་ལས། ཉོན་མོངས་ཐམས་ཅད་མ་ཟད་བར་དུ་ཤེས་
སྒྲིབ་མི་སྤོང་བའི་ཕྱིར། ཤེས་སྒྲིབ་ནི་དག་པ་ས་གསུམ་གྱི་སྐབས་སུ་སྤོང་ངོ༌། །ཞེས་
གསུངས་པ་དང་མཐུན་ཅིང་གསང་བ་འདུས་པའི་ལམ་རིམ་པ་ལྔའི་རྣམ་བཤད་དང་ཡང་
ཆེས་མཐུན་པ་ཡིན་ཏེ། དེ་ཉིད་ལས། རིམ་པ་བཞི་པའི་ཡེ་ཤེས་ཀྱིས་ཉོན་སྒྲིབ་
ཀྱི་དངོས་གཉེན་བྱས་ན་དེའི་རྗེས་སུ་དག་པའི་སྒྱུ་ལུས་ཐོབ་པ་ན། གཉེན་པོ་སྟོང་ཉིད་
རྟོགས་པའི་ཤེས་རབ་ཀྱིས་སྤང་བྱ་ཤེས་སྒྲིབ་ཀྱི་གཉེན་པོ་བྱེད་པར་གསུངས་པའི་ཕྱིར།
དེས་ན་མཐོང་སྤང་ཤེས་སྒྲིབ་མེད་པའི་རྒྱུ་མཚན་གོང་དུ་བཤད་ཟིན་ནོ། །
དེའི་རྗེས་ཀྱི་དགག་པ་གཅིག་ལ། ཞིག་པ་དངོས་པོར་འདོད་པ་རང་གཞན་གྱི། །
རྟག་དངོས་སྨྲ་བའི་གཞུང་གི་དེ་ཉིད་ཡིན། །དུས་གསུམ་རྫས་སུ་སྨྲ་བ་བྱེ་བྲག་ཏུ། །སྨྲ་
བའི་གཞུང་འདི་ནོར་བའི་རྩ་བ་ཡིན། །ཞེས་ཞིག་པ་དངོས་པོར་འདོད་པར་གཞན་གྱི་
སྡེ་པ་རྟག་དངོས་ཁས་ལེན་པ་དག་གི་ལུགས་ཡིན་གྱི། ཐལ་འགྱུར་བའི་ལུགས་ལ་ཞིག་
པ་དངོས་པོར་འདོད་པ་མི་འཐད་ཅེས་སྨྲས་འདུག་པ། འདི་ནི་ཐལ་འགྱུར་བའི་ལུགས་
ལ་མ་བརྟགས་མ་དཔྱད་པའི་གནས་སྐབས་སུ་ཞིག་པ་དངོས་པོར་འཇོག་པའི་ཐུན་མོང་
མིན་པའི་ལེགས་བཤད་ཡོད་པ་མ་གོ་བའི་སྐྱོན་ཡིན་ཏེ། མ་བརྟགས་མ་དཔྱད་པའི་
གནས་སྐབས་སུ་སྣུམ་ཟད་པས་མར་མེ་ཤིའོ། །ཞེས་དང་། ཆུ་མེད་(༨༤བ)པས་འབྲས་
ཉེས་སོ། །ཞེས་སོགས་ཞིག་པ་དངོས་པོར་འཇོག་ཚུལ་འཇིག་རྟེན་ཐ་སྙད་པའི་ཚད་
མའི་ངོར་གྲགས་པ་ལྟར་ཁས་ལེན་པའི་ཕྱིར། དེ་ལྟར་ཡང་རིགས་པ་དྲུག་ཅུ་པ་ལས།
རྒྱུ་ཟད་ཉིད་ལས་ཞི་བ་ནི། །ཟད་ཅེས་བྱ་བར་དམིགས་པ་སྟེ། །ཞེས་གསུངས་པའི་ཕྱིར།
གཞན་ཡང་། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི། ཞེས་གསུངས་པ་འདི་
ཚིག་གསལ་དུ་ཞིག་པ་དངོས་པོར་སྒྲུབ་པའི་སྐབས་སུ་དྲངས་པ་ལ་འགྲེལ་ཅི་ཡོད་
བསམ་དགོས་ཤིང་། རྩ་ཤེ་ལས་ཀྱང་མྱ་ངན་འདས་པ་འདུ་མ་བྱས། །དངོས་དང་དངོས་
- 263 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མེད་འདུས་བྱས་ཡིན། །ཞེས་བུམ་པའི་དངོས་པོ་དང་བུམ་པའི་དངོས་པོར་མེད་པ་བུམ་
པ་ཞིག་པ་གཉིས་ཀ་འདུས་བྱས་སུ་མཚུངས་པར་བཤད་པའི་ཕྱིར། ལུང་འདི་ལ་ཁྱེད་
ཀྱིས། འབྲུ་མ་ཐིབས་པར། ཐལ་འགྱུར་བའི་ལུགས་ལ་བུམ་པ་ཞིག་པ་འདུས་
བྱས་ཡིན། བུམ་པ་ཞིག་པ་དངོས་པོ་མིན་ཟེར་བ་བྱས་འདུག་པ། འདི་ལས་ཁ་འཆལ་
ཆེ་བའི་གྲུབ་མཐའ་གངས་རིའི་ཁྲོད་འདིར་སྔར་མ་བྱུང་། འདུས་བྱས་རྟག་པར་ཁས་
ལེན་པའི་གྲུབ་མཐའ་འདི་འདྲ་རྒྱལ་བའི་གསུང་རབ་དགོངས་འགྲེལ་དང་བཅས་པ་
གང་ནས་བཤད། བྱེ་བྲག་ཏུ་སྨྲ་བས་རྟག་དངོས་ཁས་ལེན་ཀྱང་འདུས་བྱས་རྟག་པ་
ཁས་མི་ལེན་པའི་གནད་གང་ལ་ཐུག །རྩ་ཤེ་ལས་ཀྱང་། དངོས་པོ་འདུས་བྱས་མ་ཡིན་
པ། །འགའ་ཡང་གང་ནའང་ཡོད་མ་ཡིན། །ཞེས་གསུངས་པ་ཡང་མ་གཟིགས་པ་འདྲ།
དེ་བཞིན་དུ་འདིའི་སྐབས་སུ་གོ་བོ་རབ་འབྱམས་པས་ཀྱང་། སེམས་ཅན་ཤི་བ་སེམས་
ཅན་ཞིག་པ་མིན་ཟེར་བ་སོགས་དགག་དགོས་པ་མང་དུ་ཡོད་པ་རྣམས་འོག་ཏུ་དགག་
པར་བྱའོ། ། །
ཡང་ཁྱེད་ཀྱིས། དུས་(༨༠ན)གསུམ་རྫས་སུ་སྨྲ་བ་བྱེ་བྲག་ཏུ། །སྨྲ་བའི་གཞུང་གི་
ནོར་པའི་རྩ་བ་ཡིན། །ཞེས་སྨྲས་འདུག་པ་དེ་ལྟར་ཡིན་དུ་ཆུག །དེས་ངེད་ལ་སྐྱོན་དུ་
འགྱུར་བ་ཅི་ཡང་མེད་དེ། ཁོ་བོ་ཅག་རྫས་ཡོད་ཀྱི་དངོས་པོ་ཁས་མི་ལེན་པའི་ཕྱིར། དེའི་
རྗེས་སུ། ཆུ་དང་བདུད་རྩི་རྣག་ཁྲག་ལ་སོགས་པའི། །ཡུལ་སྣང་མ་ལུས་ཕྱི་རོལ་དངོས་
པོ་སྟེ། །ཡོད་པར་འདོད་པ་ཕྱི་དོན་ལྐོག་ན་མོ། །འདོད་པའི་ལུགས་ཡིན་ཐེག་ཆེན་ཆོས་
ལ་མེད། །ཅེས་སྨྲས་འདུག་པ། འོ་ན་ཕྱི་དོན་ལྐོག་ན་མོ་ཁས་ལེན་པའི་མདོ་སྡེ་པ་ལྟ་
བུའི་ལུགས་ལ། ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ། ཆུ་ཀླུང་
གི་སྟེང་དུ་རྣག་ཁྲག་དངོས་གནས་པ་ཡོད་དམ་མེད། མེད་ན་དེ་ཡོད་པ་ཕྱི་དོན་ལྐོག་ན་
མོ་འདོད་པའི་ལུགས་སུ་བཤད་པ་དང་འགལ། ཡོད་ན་ཁྱེད་ཀྱི་དབུ་མ་རྣམ་ངེས་ཞེས་
- 264 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དེར་རྣམ་འགྲེལ་གྱི་གཞུང་དྲངས་ནས་བཀག་པ་དང་འགལ་ལོ། །
གཞན་ཡང་། དེའི་ལུགས་ལ་ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་
བའི་ཚེ། ཡི་དྭགས་ཀྱི་མིག་ཤེས་ཀྱིས་ཆུ་ཀླུང་གི་སྟེང་གི་རྣག་ཁྲག་དངོས་སུ་རྟོགས་སམ་
མ་རྟོགས་རྟོགས་ན་ཕྱི་དོན་ལྐོག་ན་མོ་ཁས་ལེན་པའི་མདོ་སྡེ་པས་ཚུར་མཐོང་གི་གཟུགས་
འཛིན་མིག་ཤེས་ཀྱིས་གཟུགས་དངོས་སུ་རྟོགས་པར་ཁས་ལེན་པར་ཐལ། དེ་འདྲའི་
མདོ་སྡེ་པས་ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་སྣང་བའི་ཚེ། ཡི་དྭགས་ཀྱི་མིག་
ཤེས་ ཀྱིས་ ཆུ་ ཀླུང་གི་སྟེང་གི་རྣག་ཁྲག་དངོས་སུ་རྟོགས་ པར་ ཁས་ལེན་པའི་ཕྱིར། །
རྟགས་ཁྱབ་དངོས། འདོད་མི་ནུས་ཏེ། དེའི་ལུགས་ལ་ཚུར་མཐོང་གི་རྒྱུད་ཀྱི་གཟུགས་
འཛིན་མིག་ཤེས་ཀྱིས་གཟུགས་ཀྱི་(༨༥བ)རྣམ་པ་དངོས་སུ་རྟོགས་ཀྱང༌། གཟུགས་
དངོས་སུ་མ་རྟོགས་པས། དེ་ལ་ཕྱི་དོན་ལྐོག་ན་མོ་ཞེས་པའི་ཐ་སྙད་བྱེད་པར་ཁྱེད་
རང་ཐམས་ཅད་མཐུན་པའི་ཕྱིར། འདི་དག་གི་འགོག་ཚུལ་རྒྱས་པར་འོག་ཏུ་འཆད། དེའི་
རྗེས་སུ། གྲུབ་མཐས་བཏགས་པའི་བདེན་གྲུབ་བཀག་པ་ཡིས། །ལྷན་སྐྱེས་འཛིན་
པའི་ཡུལ་ལ་མི་གནོད་ན། །མཐའ་བཞིའི་སྐྱེ་བ་བཀག་པས་སྐྱེ་མེད་དུ། །འགྲུབ་པར་
འགྱུར་ཞིང་བདེན་པའི་གཅིག་སོགས་ལའང་། །གནོད་བྱེད་བསྟན་པས་ཆོས་ཀུན་བདག་
མེད་དུ། །འགྲུབ་ཅེས་སྨྲ་བ་འདི་ཡང་ངོ་མཚར་ཆེ། །ཞེས་ཟེར་བ་འདི་ཡང་ཕྱོགས་སྔ་
བརྗོད་ལུགས་ཧ་ཅང་རྙིང་བས། དོན་གང་ཡིན་དྲི་བར་བྱ་སྟེ། རྡུལ་ཕྲན་ཆ་མེད་ཀྱིས་
བརྩམས་པའི་རགས་པ་དང༌། དེར་འཛིན་པའི་ཚད་མ་གཉིས་རྫས་གཞན་དུ་འཛིན་པ་
ལྟ་བུ་ཆོས་ཀྱི་བདག་འཛིན་ཀུན་བརྟགས་དང༌། རྟག་གཅིག་རང་དབང་ཅན་གྱི་གང་
ཟག་ཡོད་པར་འཛིན་པ་ལྟ་བུ་གང་ཟག་གི་བདག་འཛིན་ཀུན་བརྟགས་ལ་བདེན་འཛིན་
ཀུན་བརྟགས་སུ་བཤད་པ་དང༌། ཡང་གྲུབ་མཐས་རྒྱུད་བསླད་པའི་དབང་གིས་གང་
ཟག་དང་ཆོས་ ལ་ སོགས་ པ་བདེན་པར་གྲུབ་ པ་ འཐད་སྙམ་དུ་ འཛིན་ པའི་ བློ་ལ་
- 265 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བདེན་འཛིན་ཀུན་བརྟགས་སུ་བཤད་པའི་ཚུལ་གཉིས་ཡོད་པ་ལས། སྔ་མའི་ཞེན་ཡུལ་
བཀག་པས་བདེན་འཛིན་ལྷན་སྐྱེས་ཀྱི་ཞེན་ཡུལ་མི་གནོད་ན་ཞེས་པའི་དོན་ཡིན་ནམ།
ཕྱི་མའི་ཞེན་ཡུལ་བཀག་པས་ལྷན་སྐྱེས་ཀྱི་ཞེན་ཡུལ་ལ་མི་གནོད་ན་ཞེས་པའི་དོན་
གང་ཡིན། དང་པོ་ལྟར་ན། དེ་ལྟ་བུའི་བདེན་འཛིན་ཀུན་བརྟགས་ཀྱི་ཞེན་ཡུལ་བཀག་
པས། བདེན་འཛིན་ལྷན་སྐྱེས་ཀྱི་ཞེན་ཡུལ་འགོག་པ་ལ་ཕན་ཡང་། དེ་བཀག་པས་ལྷན་
སྐྱེས་ཀྱི་ཞེན་ཡུལ་ལ་དངོས་སུ་གནོད་པ་མ་ཡིན་ཏེ། (༨༦ན)དེ་གཉིས་ཀྱི་ཞེན་ཡུལ་
མེད་པར་རྟོགས་པས་བདེན་མེད་རྟོགས་པར་འཇོག་མི་ནུས་པའི་ཕྱིར། དེ་ལྟར་ཡང་
འཇུག་པ་ལས། བདག་མེད་རྟོགས་ཚེ་རྟག་པའི་བདག་སྤོང་ཞིང་། །ཞེས་སོགས་
གསུངས་པའི་ཕྱིར། ཕྱི་མ་ལྟར་ན་དེ་ལྟ་བུའི་བདེན་འཛིན་ཀུན་བརྟགས་ཀྱི་ཞེན་ཡུལ་
བཀག་པས། བདེན་འཛིན་ལྷན་སྐྱེས་ཀྱི་ཞེན་ཡུལ་ལ་གནོད་པ་ཡིན་ཏེ། དེའི་ཞེན་ཡུལ་
མེད་པར་རྟོགས་པས་བདག་མེད་རྟོགས་པར་འཇོག་ནུས་པའི་ཕྱིར། དེས་ན། གྲུབ་
མཐས་བཏགས་པའི་བདེན་གྲུབ་བཀག་པ་ཡིས། །ལྷན་སྐྱེས་འཛིན་པའི་ཡུལ་ལ་མི་
གནོད་ན། །ཞེས་པ་འདི་བདེན་འཛིན་ཀུན་བརྟགས་ལ་དུ་མ་ཡོད་པ་མ་དགོངས་པའི་
སྐྱོན་ནོ། །
དེ་བཞིན་དུ། མཐའ་བཞིའི་སྐྱེ་བ་བཀག་པས་སྐྱེ་མེད་དུ། །འགྲུབ་པར་འགྱུར་
ཞིང་བདེན་པའི་གཅིག་སོགས་ལའང་། །གནོད་བྱེད་བསྟན་པས་ཆོས་ཀུན་བདེན་
མེད་དུ། །འགྲུབ་ཅེས་སྨྲ་བ་འདི་ཡང་ངོ་མཚར་ཆེ། །ཞེས་པ་འདི་ཡང་རྟོག་པ་མ་བཅུག་
པའི་དགག་པ་ཡིན་ཏེ། མཐའ་བཞིའི་སྐྱེ་བའི་ནང་ནས་གཞན་སྐྱེ་ལྟ་བུ་མེད་པར་གྲུབ་
ན། དོན་གྱིས་བདེན་པའི་སྐྱེ་མེད་འགྲུབ་ཀྱང་། མཐའ་གཞན་གསུམ་གྱི་སྐྱེ་བ་མེད་པར་
གྲུབ་པས། བདེན་པའི་སྐྱེ་མེད་རྟོགས་པར་འཇོག་མི་ནུས་པའི་ཕྱིར། དེ་བཞིན་དུ་བུམ་
པ་ལྟ་བུ་བདེན་གྲུབ་ཀྱི་གཅིག་མ་ཡིན་པར་གྲུབ་ན། བུམ་པ་བདེན་མེད་དུ་དོན་གྱིས་
- 266 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འགྲུབ་ཀྱང་། ས་སྨྱུག་གཉིས་ལྟ་བུ་བདེན་གྲུབ་ཀྱི་གཅིག་མ་ཡིན་པར་གྲུབ་པས། ས་
མྱུག་གཉིས་བདེན་མེད་དུ་མི་འགྲུབ་སྟེ། ས་སྨྱུག་གཉིས་བདེན་གྲུབ་ཀྱི་གཅིག་མ་ཡིན་
པར་རྟོགས་སླ་བའི་ཕྱིར། དེ་བཞིན་དུ་བུམ་པ་ལྟ་བུ་བདེན་གྲུབ་ཀྱི་དུ་(༨༦བ)མ་མ་ཡིན་
པར་རྟོགས་པས། བུམ་པ་བདེན་མེད་དུ་རྟོགས་མི་ནུས་ཏེ། བུམ་པ་བདེན་གྲུབ་ཀྱི་དུ་
མ་མ་ཡིན་པར་རྟོགས་སླ་བའི་ཕྱིར། མདོ་སྡེ་པས་བུམ་པ་ལྟ་བུ་བདེན་གྲུབ་དང་གཅིག་
གི་གཞི་མཐུན་དུ་ཁས་ལེན་ཀྱང་། བུམ་པ་བདེན་གྲུབ་ཀྱི་གཅིག་ཏུ་ཁས་མི་ལེན་ཏེ། དེས་
བུམ་པ་ཐ་དད་གཏན་མེད་ཀྱི་གཅིག་ཏུ་ཁས་མི་ལེན་པའི་ཕྱིར། དེས་བྱས་མི་རྟག་
གཉིས་ལྟ་བུ་བདེན་གྲུབ་དང་ཐ་དད་ཀྱི་གཞི་མཐུན་དུ་ཁས་ལེན་ཀྱང་། དེས་དེ་གཉིས་
བདེན་གྲུབ་ཀྱི་ཐ་དད་དུ་ཁས་མི་ལེན་ཏེ། དེ་གཉིས་རྫས་ཐ་དད་དུ་ཁས་མི་ལེན་པའི་ཕྱིར་
རོ། །འོ་ན་གཞན་སྐྱེ་མེད་པ་དོན་དམ་བདེན་པ་ཡིན་ནམ་མ་ཡིན་ཞེ་ན། ཊཱིཀ་ཆེན་
དགོངས་པ་རབ་གསལ་ལས། འཕགས་པའི་མཉམ་གཞག་གི་གཟིགས་ངོར་གཞན་སྐྱེ་
བཀག་པས་གྲུབ་པར་བཤད་པས། གཞན་སྐྱེ་མེད་པ་དོན་དམ་བདེན་པ་ཡིན་ལ། དེ་
ལྟ་ན་ཡང་གཞན་སྐྱེ་མེད་པར་རྟོགས་ན། དོན་དམ་བདེན་པ་རྟོགས་པའི་ཁྱབ་པ་ནི་
ཁས་མི་ལེན་ཏེ། ཕྱིར་རྒོལ་གྱི་རིགས་འགའ་ཞིག་ལ་མཐའ་བཞི་གང་རུང་གི་སྐྱེ་བ་མེད་
པ་རྟགས་སུ་བཀོད་ནས། འདུས་བྱས་རྣམས་ཀྱི་སྟེང་དུ་བདེན་པའི་སྐྱེ་མེད་བསྒྲུབ་དགོས་
པ་སྲིད་པའི་ཕྱིར། རང་འགྲེལ་དང་ཊིཀ་ཆེན་དུ། ཕྱི་རོལ་རང་བཞིན་མེད་པར་ངེས་ན་
ཤེས་པ་རང་བཞིན་མེད་པ་ནི་རེས་འགའ་རང་ཁོ་ནས་རྟོགས་ལ། རེས་འགའ་གཞན་
གྱིས་ཅུང་ཟད་བསྟན་པ་ཙམ་གྱིས་རྟོགས་ནུས་ཞེས་གསུངས་པ་དང་རིག་པ་མཚུངས་
ཤིང་། དཔེར་ན་གནས་ལུགས་མཐར་ཐུག་གི་དོན་གོ་ཡང་། དེའི་ཐ་སྙད་རྟགས་ཀྱིས་
བསྒྲུབ་དགོས་པ་སྲིད་པ་བཞིན་ནོ། །
དེས་ན་ཁྱེད་ཀྱིས་ངན་སྨྲས་དང་བཅས་པའི་དགག་པ་མང་དུ་མཛད་ནས། དེས་
- 267 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཀྱང་ཐུགས་མ་ཚིམ་(༨༧ན)པར་སླར་ཡང་ཚིགས་བཅད་དེའི་མཇུག་ཏུ། སྔོན་ཚེ་ཀླུ་སྒྲུབ་
གཞུང་ལུགས་ཀུན་དའི་ཚལ་ཆེན་དཔལ་ལྡན་ཟླ་བའི་ལེགས་བཤད་ཟེར་གྱིས་རབ་
གསལ་མོད། །དེང་སང་འདི་ན་རང་བཟོའི་སྒྲ་གཅན་དབང་པོས་ཟླ་བའི་མཐའ་དག་
ནག་པོར་བྱས་པ་གང་། །ཀུན་རྟོག་པིར་གྱིས་བྲིས་པའི་རི་མོ་རྣམ་བཀྲའི་བརྒྱ་བྱིན་
གཞུ་ཡི་གུར་ཁང་མཛེས་པར་བཅིངས་པ་འདི། །ལུང་རིགས་རྩེར་བརྐྱངས་གདེངས་
པའི་ཚངས་པའི་འཁོར་ལོས་དྲལ་ནས་འོད་དཀར་སྣང་བས་ཕྱོགས་ཀུན་མཛེས་བྱེད་
ཤོག །ཅེས་སྐུར་ཞུས་ཀྱི་མཇུག་སྡུད་དང་བཅས་ཏེ་སྨྲས་འདུག་པ། དེ་ལ་འདི་སྐད་ཅེས་
བྱ་སྟེ། མདོ་སྔགས་གཞུང་ལུགས་གདམས་པའི་མཆོག་ཏུ་གཟིགས། །བསླབ་པ་གསུམ་
གྱི་ཉམས་ལེན་རྣམ་པར་དག །བཤད་སྒྲུབ་བྱ་བས་ཐུབ་བསྟན་རྒྱས་མཛད་པའི། །
གངས་ཅན་མཁས་གྲུབ་ཀུན་ལ་བདག་བསྟོད་དོ། །འཇིག་རྟེན་གསུམ་ན་སངས་རྒྱས་
གཉིས་པ་ཞེས། །ཡོངས་སུ་གྲགས་པའི་མཉམ་མེད་ཙོང་ཁ་པས། །མདོ་སྔགས་སྤྱི་དང་
ཁྱད་པར་ཐལ་འགྱུར་ལུགས། །སྔོན་མེད་ལེགས་བཤད་དུ་མས་གསལ་མཛད་ནས། །
ལུང་དང་རིགས་པའི་ཚོགས་ཀྱིས་གཏན་ལ་ཕབ། །དེ་ལྟའི་མདོ་སྔགས་ལུང་རྟོགས་དམ་
ཆོས་ཀྱིས། །བསྟན་པ་རྒྱ་གར་ཁ་ཆེ་ནས་བཟུང་སྟེ། །རྒྱ་ནག་སྟོང་འཁུན་རྒྱལ་པོ་རྒྱལ་
ཁམས་བར། །དར་ཞིང་རྒྱས་པའི་རྣམ་དཀར་འོད་ཟེར་ནི། །ཕྲག་དོག་མིག་གིས་བལྟ་
བར་མ་བཟོད་ཅིང་། །དངོས་འཛིན་འཁྲུལ་བའི་བག་ཆགས་ཚན་ཆེས་པས། །ཟབ་མོའི་
གཏམ་དེ་ཅུང་ཟད་ཐོས་པ་ན། །དངངས་ཤིང་སྐྲག་ནས་འདི་ནི་ཆོས་མིན་ཞེས། །ངན་
སྨྲས་གཏམ་གྱིས་ཉིན་མཚན་འདའ་བྱེད་པའི། །(༨༧བ)བཤེས་གཉེན་དེ་ལ་སླར་ཡང་
འདི་སྐད་གདམས། །དྲི་བྲལ་མཁའ་ལ་སྐྲ་ཤད་འཛག་མཐོང་བ། །མིག་གི་སྐྱོན་ཡིན་
ཡུལ་གྱི་སྡོད་ལུགས་མིན། །དེ་བས་གསུང་རབ་དགོངས་པ་འཚོལ་དགོས་ཀྱི། །འཁྲུལ་
པའི་བློ་ལ་སྣང་ཚུལ་ཅི་ཡང་འབྱུང་། །དལ་བའི་རྟེན་ཐོབ་བསྟན་ལ་རབ་བྱུང་ནས། །
- 268 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཆོས་ལྟར་བཅོས་ནས་ཆོས་མིན་སྟོན་བྱེད་ཅིང་། །བསྟན་འཛིན་མཁས་གྲུབ་ཀུན་ལ་སྨོད་
པ་འདི། །དམ་པ་རྣམས་ཀྱིས་སྤང་བྱ་མ་ཡིན་ནམ། །ཞེས་བརྗོད་པར་བྱ་བ་ཡིན་ནོ། །
དེ་ལྟར་ན་འདི་ཡན་གྱི་དགག་པ་ཚིགས་བཅད་མ་དེའི་ལན་བཤད་ཟིན་ནས། ད་
ནི་དབུ་མ་རྣམ་ངེས་ཞེས་པ་དེར་བཤད་པ་ཉག་ཉོག་མང་པོ་བྱས་འདུག་པ་ཐམས་ཅད་
ལ་ལན་བྱས་ཀྱང་དགོས་པ་མི་འདུག་པས་བཞག་ལ། རགས་རིམ་ཞིག་ལ་དགག་པ་
བྱས་ན། འདི་ལ་གཉིས། ཕྱོགས་སྔ་སྨྲ་བ་པོའི་འདོད་པ་བརྗོད་པ། ལུགས་དེ་འགོག་ཚུལ་
མདོ་ ཙམ་བཤད་པའོ། །དང་པོ་ནི། དབུ་མ་རྣམ་ངེས་ཞེས་པ་རྩོམ་པ་པོ་ན་རེ། སྟོན་
པས་ཆོས་ཀྱི་འཁོར་ལོ་རིམ་པ་གསུམ་ཇི་ལྟར་བསྐོར་བའི་ཚུལ་ལ། མདོ་སྡེ་དགོངས་
འགྲེལ་ལས་བྱུང་བ་དང༌། འཕགས་པ་གཟུངས་ཀྱི་དབང་ཕྱུག་རྒྱལ་པོས་ཞུས་
པའི་མདོ་ལས་བྱུང་བ་དང་། འཕགས་པ་ཡབ་སྲས་ཀྱི་གཞུང་ལས་གསུངས་པ་རྣམས་
སོ། །དང་པོ་ནི། སློབ་དཔོན་འཕགས་པ་ཐོགས་མེད་ཀྱིས་རྣམ་པར་གཏན་ལ་དབབ་པ་
བསྡུ་བར་དགོངས་འགྲེལ་གྱི་དོན་དམ་རྣམ་པར་ངེས་པའི་ལེའུ་རྒྱས་པར་དྲངས་ནས།
དྲང་ངེས་ཀྱི་ཚུལ་གཏན་ལ་ཕབ་པ་དེ་ཉིད་ཡིན་ལ། དེ་ལ་ཡང་གཞན་གྱིས་བཏགས་
པའི་མཐའ་འགོག་པའི་ཚུལ་དང་། རང་ལུགས་ཀྱི་འཐད་པ་ཇི་ལྟར་འཇོག་པའི་ཚུལ་རྒྱ་
ཆེར་གཞན་དུ་བསྟན་ཟིན་པས། ཡང་འདིར་མི་(༨༨ན)སྤྲོའོ། །
གཉིས་པ་ནི། ཇི་སྐད་དུ་ཐེག་པ་ཆེན་པོ་རྒྱུད་བླར། མི་རྟག་སྡུག་བསྔལ་བདག་
མེད་དང་། །ཞི་བའི་སྒྲ་ཡི་ཐབས་མཁྱེན་པས། །སེམས་ཅན་སྲིད་གསུམ་སྐྱོ་བསྐྱེད་
ནས། །མྱ་ངན་འདས་ལ་རབ་འཇུག་མཛད། །ཞི་བའི་ལམ་ལ་རབ་ཞུགས་པ། །མྱ་
ངན་འདས་ཐོབ་འདུ་ཤེས་ཅན། །དམ་ཆོས་པདྨ་དཀར་ལ་སོགས། །ཆོས་ཀྱི་དེ་ཉིད་
བསྟན་པ་ཡི། །དེ་དག་སྔར་འཛིན་ལས་བཟློག་སྟེ། །ཐབས་དང་ཤེས་རབ་ཡོངས་
བཟུང་ནས། །ཐེག་པ་མཆོག་ལ་སྨིན་མཛད་དེ། །བྱང་ཆུབ་མཆོག་ཏུ་ལུང་བསྟན་ཏོ། །
- 269 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཞེས་གསུངས་པ་དེས་མདོ་དེའི་དགོངས་པ་ཉེ་བར་བསྡུས་ཏེ་བཤད་པ་ཡིན་ལ། དེའི་
དོན་ཡང་འཁོར་ལོ་དང་པོར་ཆོས་ཀྱི་སྡོམ་བཞི་དང༌། འཁོར་ལོ་གཉིས་པར་རྣམ་པར་
ཐར་པའི་སྒོ་གསུམ་དང༌། འཁོར་ལོ་གསུམ་པར་བདེ་བར་གཤེགས་པའི་སྙིང་པོ་སྟོན་
པར་གསུངས་ཤིང་། འཁོར་ལོ་ཐ་མ་ཉིད་ངེས་དོན་གྱི་འཁོར་ལོ་ཡིན་པར་གསུངས་སོ། །
མདོ་དེ་བསྟན་བཅོས་དེའི་དགོངས་པ་ལྟར་ན། འཁོར་ལོ་བར་པས་ནི་སྤྲོས་པའི་མཐའ་
ཐམས་ཅད་བཀག་ཙམ་གྱི་མེད་པར་བཀག་པ་དེ་ཉིད་བསྟན་ལ། དེ་ཡང་གནས་སྐབས་
ཀྱི་ངེས་དོན་ཡིན་ཞིང་། འཁོར་ལོ་ཐ་མར་ནི་དེ་ལྟར་བཀག་པས་ཁྱད་པར་དུ་བྱས་པའི་
སེམས་རང་བཞིན་གྱི་འོད་གསལ་བ་དེ་ཉིད་བསྟན་བྱའི་གཙོ་བོ་ཡིན་ལ་དེ་ཉིད་ལ་ངེས་
པའི་དོན་མཐར་ཐུག་པ་དང་། དེ་བཞིན་གཤེགས་པའི་ཆོས་ཉིད་དང་། བདེ་བར་
གཤེགས་པའི་སྙིང་པོ་ཞེས་གསུངས་སོ། །
གསུམ་པ་ནི། ཇི་སྐད་དུ་སློབ་དཔོན་འཕགས་པ་ལྷས། བསོད་ནམས་མིན་པ་དང་
པོར་ཟློག །བར་དུ་བདག་ནི་ཟློག་པ་དང་། །ཐ་མར་ལྟ་ཞིག་ཀུན་ཟློག་པ། །གང་གི་
ཤེས་དེ་མཁས་པ་ཡིན། །ཞེས་གསུངས་(༨༨བ)པ་དེ་ནི་མགོན་པོ་ཀླུ་སྒྲུབ་ཀྱི་ཇི་ལྟར་
བཞེད་པའི་འཁོར་ལོ་གསུམ་གྱི་རིམ་པ་བསྟན་པ་ཡིན་ཏེ། ཇི་སྐད་དུ་རིན་ཅེན་འཕྲེང་
བ་ལས། བརྡ་སྤྲོད་པ་དག་ཇི་ལྟ་བུར། །ཡི་གེའི་ཕྱི་མོ་ཀློག་འཇུག་ལྟར། །དེ་བཞིན་
སངས་རྒྱས་སེམས་ཅན་ལ། །ཇི་ཙམ་བཟོད་པའི་ཆོས་སྟོན་ཏོ། །ཁ་ཅིག་ལ་ནི་སྡིག་པ་
ལས། །རྣམ་པར་ཟློག་ཕྱིར་ཆོས་སྟོན་ཏོ། །ཁ་ཅིག་བསོད་ནམས་འགྲུབ་བྱའི་ཕྱིར། །ཁ་
ཅིག་ལ་ནི་གཉིས་བརྟེན་པ། །ཁ་ཅིག་ལ་ནི་གཉིས་མི་བརྟེན། །ཟབ་མོ་འཁུ་འཁྲིག་ཅན་
འཇིགས་པ། །སྟོང་ཉིད་སྙིང་རྗེའི་སྙིང་པོ་ཅན། །བྱང་ཆུབ་སྒྲུབ་པ་ཁ་ཅིག་ལའོ། །ཞེས་
གསུངས་པ་དང་། དབུ་མའི་རྩ་བ་ལས། བདག་གོ་ཞེས་ཀྱང་བཏགས་གྱུར་ ཅིང་ ། །བདག་
མེད་ཅེས་ཀྱང་བསྟན་པར་འགྱུར། །སངས་རྒྱས་རྣམས་ཀྱི་བདག་དང་ནི། །བདག་མེད་
- 270 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འགའ་མེད་ཅེས་ཀྱང་བསྟན། །ཞེས་དང་། ཡང་དེ་ཉིད་ལས། ཐམས་ཅད་ཡང་དག་
ཡང་དག་མིན། །ཡང་དག་ཡང་དག་མ་ཡིན་ཉིད། །ཡང་དག་མིན་མིན་ཡང་དག་
མིན། །དེ་ནི་སངས་རྒྱས་རྗེས་བསྟན་པའོ། །ཞེས་གསུངས་པ་དང་། དེ་སྔ་འགྲེལ་དུ་ཟླ་
བའི་ཞབས་ཀྱིས། འདིར་སངས་རྒྱས་བཅོམ་ལྡན་འདས་རྣམས་ཀྱི་དེ་ཁོ་ན་ཉིད་ཀྱི་
བདུད་རྩི་ལ་འཇུག་པའི་བསྟན་པའི་རིམ་པ་ནི་འདི་ཡིན་པར་ཤེས་པར་བྱ་སྟེ། ཞེས་
གསུངས་པས་སོ། །དེ་ལྟར་བཤད་པ་རྣམས་ཀྱིས་གྲུབ་པའི་དོན་ནི། སྤྲོས་པའི་མཐའ་
ཐམས་ཅད་བཀག་པའི་མེད་པར་དགག་པ་དེ་ཉིད་ངེས་པའི་དོན་མཐར་ཐུག་པ་དང་།
འཁོར་ལོ་ཐ་མའི་བསྟན་བྱའི་གཙོ་བོ་ཡིན་ནོ་ཞེས་བྱ་བ་ནི་ངེས་པ་ཡིན་ནོ། །ཞེས་ཟེར་
རོ། །
གཉིས་པ་ལ་གཉིས། ལུགས་དང་པོ་གཉིས་འགོག་ཚུལ་མདོ་ཙམ་བཤད། ལུགས་
གསུམ་པ་འགོག་(༨༩ན)ཚུལ་རྒྱས་པར་བཤད་པའོ། །དང་པོ་ནི། འོ་ན་སློབ་དཔོན་
ཐོགས་མེད་ཀྱི་གཏན་ལ་དབབ་པ་བསྡུ་བར་དགོངས་འགྲེལ་གྱི་དོན་དམ་རྣམ་ངེས་ཀྱི་
ལེའུ་དྲངས་ནས་དྲང་ངེས་ཕྱེ་བ་དེ། སེམས་ཙམ་པ་རྗེས་སུ་གཟུང་བའི་ཕྱིར་དུ་གསུངས་
པའི་དྲང་དོན་དགོངས་པ་ཅན་ཡིན་ནམ། དབུ་མ་པ་རང་ལུགས་ལ་ཁས་ལེན་རྒྱུ་ཡིན།
དང་པོ་ལྟར་ན། ཁྱེད་རང་གིས་དགོངས་འགྲེལ་ངེས་དོན་མཐར་ཐུག་གཏན་ལ་འབེབས་
པའི་འཁོར་ལོ་ཐ་མར་བཤད་པ་དང་འགལ། གཉིས་པ་ལྟར་ན་དགོངས་འགྲེལ་ལས་
གསུངས་པའི་འཁོར་ལོ་གསུམ་དང་ཀླུ་སྒྲུབ་ཡབ་སྲས་བཞེད་པའི་འཁོར་ལོ་གསུམ་སོ་
སོར་ཕྱེ་བ་དང་འགལ་ཞིང་། འོག་ཏུ་ཁྱེད་རང་གིས་ཐོགས་མེད་ཀྱིས་དགོངས་འགྲེལ་
ལ་བརྟེན་ནས་དྲང་ངེས་ཕྱེ་ཟེར་བ་བརྟགས་ན་སྙིང་པོ་མེད་པའི་ཕྱིར། ཞེས་སྨྲས་པ་དང་།
ཁས་བླངས་ནང་འགལ་བ་ཡིན་ནོ། ། །
གཞན་ཡང་། ཁྱེད་ཀྱིས་རྗེ་ཙོང་ཁ་པ་འགོག་པ་ན། ཐོགས་མེད་སྐུ་མཆེད་ཀྱི་
- 271 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལུགས་ལ་ཡང་དྲང་ངེས་ཀྱི་དོན་འཇོག་པའི་ཁུངས་ནི་བློ་གྲོས་མི་ཟད་པ་དང་། ཏིང་
ངེ་འཛིན་རྒྱལ་པོའི་མདོ་ནས་བཤད་པ་དེ་ཉིད་ལ་བརྟེན་པ་ཡིན་གྱི། དེ་ལས་གོ་དོན་
ལོག་པ་གཞན་བཞེད་པ་མིན་པའི་ཕྱིར། སྐུ་མཆེད་གཉིས་ཀྱིས་དགོངས་འགྲེལ་ལ་
བརྟེན་ནས་དྲང་ངེས་ཕྱེ་བ་ཡིན་ནོ་ཞེས་ཟེར་བ་བརྟགས་ན་སྙིང་པོ་མི་སྣང་བའི་ཕྱིར།
ཞེས་སྨྲས་འདུག་པ། འདི་ནི་ཐོགས་མེད་ཀྱི་གཞུང་དང་འགལ་བ་ཡིན་ཏེ། དེ་ཡང་
གཏན་ལ་དབབ་པ་བསྡུ་བར། དོན་དམ་པ་མཚན་ཉིད་ལྔ་དང་ལྡན་པ་ཡང་དགོངས་
འགྲེལ་ལས་འབྱུང་བ་བཞིན་ཤེས་པར་བྱའོ། །ཞེས་དགོངས་འགྲེལ་གྱི་དོན་དམ་(༨བ)
པའི་ལེའུ་རྣམས་དྲངས་ཤིང་། ཆོས་རྣམས་ཀྱི་མཚན་ཉིད་ནི་དགོངས་འགྲེལ་ལས་འབྱུང་
བ་བཞིན་བལྟ་བར་བྱའོ་ཞེས་མཚན་ཉིད་གསུམ་སྟོན་པའི་ལེའུ་རྣམས་དྲངས་ལ། ཆོས་
རྣམས་ཀྱི་ངོ་བོ་ཉིད་མེད་པའི་མཚན་ཉིད་ནི། དགོངས་འགྲེལ་ལས་འབྱུང་བ་བཞིན་
བལྟ་བར་བྱའོ། །ཞེས་མདོ་སྡེ་ལ་འགལ་སྤོང་གི་དྲིས་ལན་དང་། དྲང་ངེས་ལ་སོགས་
པ་སྟོན་པའི་ངོ་བོ་ཉིད་མེད་པའི་ལེའུ་རྣམས་དྲངས་སོ། །དེ་བཞིན་དུ་རྣམ་ཤེས་ཚོགས་
བརྒྱད་དང་མཐར་ཐུག་རིགས་ངེས་པ་ཡང་དགོངས་འགྲེལ་ལས་གསུངས་པ་རྣམས་
དྲངས་ནས། །རྣམ་རིག་པའི་གྲུབ་མཐའི་སྲོལ་ཕྱེ་བ་ནི། རྗེ་ཙོང་ཁ་པས་ཇི་ལྟར་གསུངས་
པ་བཞིན་དུ་གཞུང་དེ་ཉིད་ན་གསལ་བར་ཡོད་དོ། །དེས་ན་ཐོགས་མེད་སྐུ་མཆེད་
ཀྱིས་ས་སྡེ་ལྔ་སོགས་སུ་དགོངས་འགྲེལ་ལ་བརྟེན་ནས་དྲང་ངེས་ཕྱེ་བ་ཡིན། ཐོགས་
མེད་སྐུ་མཆེད་ཀྱིས་རྣམ་རིག་པའི་ལུགས་འཆད་པའི་ཚེ། འཁོར་ལོ་གསུམ་གྱི་དྲང་ངེས་
ཕྱེ་བ་ནི་དགོངས་འགྲེལ་ལ་བརྟེན་པ་མིན་ན། རྣམ་རིག་པའི་ལུགས་ལ་འཁོར་ལོ་
གསུམ་གྱི་དྲང་ངེས་འབྱེད་པའི་མདོ་མེད་པར་འགྱུར་བའི་ཕྱིར་རོ། །འོ་ན་དགོངས་འགྲེལ་
དུ་འཁོར་ལོ་གསུམ་གྱི་དྲང་ངེས་ཇི་ལྟར་ཕྱེ་སྙམ་ན། དེར་དེ་ཕྱེ་བ་ཡིན་ཏེ། བྱང་
ཆུབ་སེམས་དཔའ་དོན་དམ་ཡང་དག་འཕགས་ཀྱིས་སྟོན་པ་ལ་འགལ་སྤོང་གི་དྲི་བ་
-272 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཞུས་པ་དང་། སྟོན་པས་དེའི་ལན་གསུངས་པ་དང་། འོག་ཏུ་དེ་དག་གི་གྲུབ་དོན་ཞུས་
པ་སོགས་ལ་ཤིན་ཏུ་གསལ་བའི་ཕྱིར། དེ་ཡང་བྱང་ཆུབ་སེམས་དཔའ་དོན་དམ་ཡང་
དག་འཕགས་ཀྱིས་སྟོན་པ་ལ། འཁོར་ལོ་དང་པོར་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་བཀའ་སྩལ། འཁོར་ལོ་བར་པར་རང་གི་མཚན་ཉིད་ཀྱིས་གྲུབ་པའི་
ཆོས་མེད་པར་བཀའ་སྩལ་ན། (༩ན)འདི་གཉིས་སྒྲས་ཟིན་ལྟར་ན་འགལ་ནའང་།
བཅོམ་ལྡན་འདས་ལ་འགལ་བ་མེད་དགོས་པས། འཁོར་ལོ་བར་པ་རང་གི་མཚན་ཉིད་
ཀྱིས་གྲུབ་པའི་ཆོས་མེད་པར་གསུངས་པ་འདི་གང་ལ་དགོངས་པ་ཡིན་ཞེས་དངོས་སུ་
དྲིས་ཤིང་། འཁོར་ལོ་དང་པོར་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
གསུངས་པ་ཡང་གང་ལ་དགོངས་ནས་གསུངས་པ་ཡིན་ཞེས་དོན་གྱིས་ཞུས་པ་ཡིན་ལ།
དེའི་ལན་སྟོན་པ་ན། དགོངས་འགྲེལ་ལས་དོན་དམ་ཡང་དག་འཕགས། ངས་ཆོས་རྣམས་
ཀྱི་ངོ་བོ་ཉིད་མེད་པ་རྣམ་པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་མེད་པ་ཉིད་
དང་། སྐྱེ་བ་ངོ་བོ་ཉིད་མེད་པ་ཉིད་དང་། དོན་དམ་ངོ་བོ་ཉིད་མེད་པ་ལ་ཉིད་ལ་དགོངས་
ནས་ངས་ཆོས་ཐམས་ཅད་ངོ་བོ་ཉིད་མེད་པའོ་ཞེས་བསྟན་ཏོ། །ཞེས་སོགས་ཀྱིས་འཁོར་
ལོ་བར་པ་དགོངས་གཞི་དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་
དགོངས་པ་ཅན་དུ་དངོས་སུ་བསྟན་ཅིང་། འཁོར་ལོ་དང་པོ་ཡང་དགོངས་གཞི་དགོས་
པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དགོངས་ པ་ཅན་དུ་དོན་གྱིས་
བསྒྲུབས་སོ། ། །
དེ་ལྟར་གསུངས་པ་ན་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་
རྣམ་རིག་པ་དང་མཐུན་པའི་འཁོར་ལོ་གསུམ་གྱི་དྲང་ངེས་བཞེད་ཚུལ་བཅོམ་ལྡན་འདས་
ཀྱི་དགོངས་པ་འདི་ཡིན་པར་འདུག་སྙམ་དུ་དགོངས་པའི་ཚུལ་བསྟན་ནས། གྲུབ་དོན་
ཞུས་པ་ནི། བཅོམ་ལྡན་འདས་ཀྱི་དང་པོར་ཡུལ་ཝ་ར་ཎ་སིར་དྲང་སྲོང་སྨྲ་བ་རི་དྭགས་
- 273 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་ཞུགས་པ་རྣམས་ལ་ཞེས་པ་ནས།
རྩོད་པའི་གཞིའི་གནས་སུ་གྱུར་པ་ལགས། །ཞེས་(༩༠བ)པའི་བར་གསུངས། དེས་ན་
གྲུབ་དོན་གྱི་མདོ་འདིས་འཁོར་ལོ་དང་པོ་གཉིས་དྲང་དོན་དགོངས་པ་ཅན་དང་། འཁོར་
ལོ་ཐ་མ་ངེས་དོན་གྱི་མདོ་ཡིན་པ་རྣམ་རིག་པའི་ལུགས་སུ་གསལ་བར་བཤད་པས།
དགོངས་འགྲེལ་ལས་འཁོར་ལོ་གསུམ་ལ་དྲང་ངེས་ཇི་ལྟར་ཕྱེད་དགོངས་ཨེ་བྱུང་། ཡང་
ཁྱེད་ཀྱིས་དྲང་ངེས་རྣམ་འབྱེད་ལ་དགག་པ་བྱེད་པ་ན། ཕུང་སོགས་ཐམས་ཅད་བདེན་
པར་ཡོད་སྙམ་དུ་སྟོན་པའི་འཁོར་ལོ་དང་པོ་ཁོ་ན་དྲང་ངེས་དཔྱོད་པའི་གཞིར་གྱུར་
པའི་འཁོར་ལོ་དང་པོར་ཁས་ལེན་པ་དང་། ཡང་སྐབས་དེའི་དེ་མ་ཐག་ཅིག་ཏུ། འཁོར་
ལོ་དང་པོར་ཕུང་སོགས་ཀྱི་ཆོས་ཉུང་ཤས་ཤིག་མ་གཏོགས་ཤས་ཆེར་བདེན་ཡོད་མ་
བཀག་པ་དེ་དོན་དུ་འཇོག་རྒྱུའི་མཚན་གཞིར་འཛིན་པ་ནང་འགལ་བ་ཡིན་ཏེ། ཐམས་
ཅད་བདེན་ཡོད་དུ་བསྟན་པ་དང་འགའ་ཞིག་བདེན་མེད་དུ་བསྟན་པ་གཉིས་མདོ་
གཅིག་གི་སྟེང་དུ་འགལ་བའི་ཕྱིར་རོ། །ཞེས་སྨྲས་འདུག་པ། ཕུང་སོགས་ཐམས་ཅད་
བདེན་པར་ཡོད་མཉམ་དུ་སྟོན་པའི་འཁོར་ལོ་དང་པོ་དྲང་ངེས་དཔྱད་པའི་གཞིར་གྱུར་
པའི་འཁོར་ལོ་དང་པོའི་མཚན་གཞིར་བཤད་པ་དྲང་ངེས་རྣམ་འབྱེད་ན་གཏན་ནས་
མེད་པས། ཁྱེད་གང་ལ་འཁྲུལ་བ་ཡིན། གལ་ཏེ་འཁོར་ལོ་དང་པོར་ཕུང་སོགས་ཀྱི་
ཆོས་ཐམས་ཅད་རང་གི་མཚན་ཉིད་ཀྱིས་གྲུབ་མཉམ་དུ་གསུངས་པར་བཤད་པ་དང༌།
འཁོར་ལོ་དང་པོ་ཕུང་སོགས་ཀྱི་ཆོས་ཉུང་ཤས་ཤིག་མ་གཏོགས་ཤས་ཆེན་བདེན་ཡོད་
མ་བཀག་ཅིང་བདེན་པར་གསུངས་པ་མང་དུ་ཡོད་པའི་སྐོར་ཅིག་གོ །ཞེས་གསུངས་
པ་དང་འགལ་ལོ་སྙམ་ན། དོན་འདི་ལ་དྲང་ངེས་རྣམ་འབྱེད་ཀྱི་རྗེས་འབྲང་ཁ་ཅིག་
ཀྱང་ཐུགས་རྟོག་མ་བཅུག་པར་བཤད་པ་ནོར་བ་བྱུང་སྟེ། འདི་དོན་ལ་གནས་ཏེ་ཐལ་
(༩༡ན)འགྱུར་བའི་ལུགས་ལ་འཁོར་ལོ་དང་ པོར་ཕུང་སོགས་ཀྱི་ཆོས་འགའ་ཞིག་
- 274 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བདེན་མེད་དུ་བསྟན་པ་ལ་དགོངས་པ་ཡིན། ཞེས་ཟེར། དེ་ནི་མི་འཐད་དེ། སེམས་
ཙམ་པའི་ལུགས་འཆད་པའི་སྐབས་སུ་ཐལ་འགྱུར་བའི་ཐུན་མོང་མ་ཡིན་པའི་བཤད་པ་
བྱེད་པ་སྐབས་སུ་མ་བབ་པའི་ཕྱིར། དེས་ན་རྗེ་ཙོང་ཁ་པའི་དགོངས་པ་རྣམ་པར་དག་
པ་འདི་ཡིན་ཏེ། འཁོར་ལོ་དང་པོ་ཕུང་སོགས་ཀྱི་ཆོས་རྣམས་རང་གི་མཚན་ཉིད་ཀྱིས་
གྲུབ་པར་གསུངས་པ་དོན་སྨྲ་གཉིས་ཀྱི་སྒྲ་ཇི་བཞིན་པར་འདོད་ཅིང་། དེའི་རྒྱུ་མཚན་
གྱི་ཉན་ཐོས་སྡེ་གཉིས་ཀྱི་ལུགས་ལ་གཞི་གྲུབ་ན་རང་གི་མཚན་ཉིད་ཀྱིས་གྲུབ་པས་
ཁྱབ་བོ་ཞེས་ཁས་ལེན་དགོས་པ་ཡིན་ནོ། །དེ་ལྟར་ཡང་དྲང་ངེས་རྣམ་འབྱེད་དུ། གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་ཁས་
ལེན་པའི་ཁས་ལེན་ཀྱང་ཉན་ཐོས་སྡེ་གཉིས་ལ་ཡོད་པར་བཤད་ཅིང་། གཞན་ཡང་།
དྲང་ངེས་རྣམ་འབྱེད་དུ། དོན་སྨྲ་གཉིས་ཀྱི་གཟུགས་སོགས་བརྡ་འདོགས་པའི་གནས་
དང་རྟོག་པའི་ཞེན་གཞི་རང་གི་མཚན་ཉིད་གྱིས་གྲུབ་པ་ཁེགས་ན་བདག་ཡོད་པར་འཇོག་
མི་ཤེས་ལ་ཚད་མ་པ་ལ་གྲགས་པའི་རང་མཚན་ནི་མིན་ནོ། །ཞེས་དང༌། གང་ལ་
བརྡ་འདོགས་པའི་དངོས་ཀྱི་ཡུལ་དེ་དོན་དེའི་ངོ་བོར་རང་མཚན་གྱིས་གྲུབ་ན་བརྡ་འབྲེལ་
བྱས་པ་ལ་མི་ལྟོས་པར་མིང་གི་བློ་སྐྱེ་བ་སོགས་ཀྱི་སྐྱོན་ཡོད་མོད་ཀྱང་གཟུགས་སོགས་
བརྡ་འདོགས་པའི་གནས་དང་རྟོག་པའི་ཞེན་གཞི་ཡིན་པ་དེ་རང་གི་མཚན་ཉིད་ཀྱིས་
གྲུབ་པ་ལ་སྐྱོན་དེར་མི་འགྱུར་རོ། །ཞེས་ཉན་ཐོས་སྡེ་པ་དག་སྨྲ་མོད་ཀྱང་དོན་འདྲའོ། །ཞེས་
ཉན་ཐོས་སྡེ་གཉིས་ཀྱི་ལུགས་ལ་གཟུགས་སོགས་བརྡ་འདོགས་པའི་གནས་(༩༡བ)དང་
རྟོག་པའི་ཞེན་གཞི་ཡིན་པ་དེ་རང་གི་མཚན་ཉིད་ཀྱིས་གྲུབ་པར་གསལ་བར་གསུངས་
པའི་ཕྱིར།
།
དེ་ལ་མཁས་པ་ཁ་ཅིག །རང་གི་མཚན་ཉིད་ཀྱིས་གྲུབ་པ་བདེན་པར་གྲུབ་པའི་
ཚད་དུ་ཉན་ཐོས་སྡེ་གཉིས་ཀྱི་འདོད་པ་ཡིན་ཏེ། འཇུག་པའི་རང་འགྲེལ་དུ། མདོ་སྡེ་
- 275 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་དོན་དམ་དབུ་མ་པའི་ཀུན་རྫོབ་ཏུ་འདོད་པ་ལ་དགག་པ་མཛད་པ་འདི། རང་རྒྱུད་
པས་རང་གི་མཚན་ཉིད་ཀྱིས་གྲུབ་པ་ཁས་ལེན་པའི་ཤེས་བྱེད་དུ་རྗེས་གསུངས་པའི་
ཕྱིར། ཞེས་གསུངས་ཡང་སྐྱོན་མེད་དོ། །མདོ་སྡེ་པས་རང་མཚན་དང་བདེན་གྲུབ་དོན་
གཅིག་ཏུ་འདོད་ཅིང་། རང་རྒྱུད་པས་མདོ་སྡེ་པའི་དོན་དམ་དབུ་མ་པའི་ཀུན་རྫོབ་
ཏུ་འདོད་པ་དཔལ་ལྡན་ཟླ་བས་བཀག་པ་འདི། རང་རྒྱུད་པས་ཐ་སྙད་དུ་རང་མཚན་
ཁས་ལེན། ཐལ་འགྱུར་བས་ཐ་སྙད་དུ་རང་མཚན་ཁས་མི་ལེན་པའི་དོན་ནོ། ། ད་
དེ་ལྟར་འཕྲོས་དོན་བཤད་ནས། ད་ནི་ཁྱེད་ཀྱི་དངོས་ལན་བཤད་པར་བྱ་སྟེ། དྲང་
ངེས་རྣམ་འབྱེད་དུ་འཁོར་ལོ་དང་པོར་ཕུང་སོགས་ཀྱི་ཆོས་ལ་ཉུང་ཤས་ཤིག་མ་གཏོགས་
བདེན་པར་གྲུབ་པ་མ་བཀག་ཅིང་། བདེན་པར་ཡོད་པ་མང་དུ་གསུངས། ཞེས་པ་
སྒྲ་ཇི་བཞིན་པ་ཡིན་ཏེ། འཁོར་ལོ་དང་པོར་ཕུང་སོགས་ཀྱི་ཆོས་ཉུང་ཤས་ཤིག་བདེན་
མེད་དུ་ཡང་བསྟན། ཕུང་སོགས་ཀྱི་ཆོས་ལ་བདེན་པར་གྲུབ་པ་ཡང་མང་དུ་གསུངས་
པ་ཡིན་པའི་ཕྱིར། རྟགས་དང་པོ་དེར་ཐལ། འཁོར་ལོ་དང་པོར་འགོག་བདེན་དང་
ཆོས་ཁམས་འདུས་མ་བྱས་རྣམས་དང་ཆོས་ཀྱི་སྐྱེ་མཆེད་འདུས་མ་བྱས་བདེན་མེད་དུ་
བསྟན་པའི་ཕྱིར་ཏེ། དེ་རྣམས་བདེན་གྲུབ་ཏུ་བསྟན་ན། མདོ་སྡེ་པས་དེ་རྣམས་བདེན་
གྲུབ་ཏུ་འདོད་དགོས་པ་ལས། མདོ་སྡེ་བས་དེ་རྣམས་བདེན་གྲུབ་ཏུ་མི་འདོད་པའི་
ཕྱིར། རྟགས་གཉིས་པ་གྲུབ་(༩༢ན)སྟེ། དེར་ཕུང་པོ་ལྔ་ལ་སོགས་པའི་འདུས་བྱས་
ཀྱི་ཆོས་རྣམས་བདེན་གྲུབ་ཏུ་བསྟན་པའི་ཕྱིར། དེས་ན་འཁོར་ལོ་དང་པོ་ཕུང་པོ་ལྔ་
ཁམས་བཅོ་བརྒྱད། སྐྱེ་མཆེད་བཅུ་གཉིས་ལ་སོགས་པའི་ནང་ནས་ཉུང་ཤས་ཅིག་མ་
གཏོགས་བདེན་པར་གྲུབ་པ་མ་བཀག་ཅིང་བདེན་པར་ཡོད་པ་མང་དུ་གསུངས་པའི་
སྐོར་གཅིག་ཡོད་པ་གསུང་དེའི་དོན་ཡིན་པས། ཁྱོད་ཀྱི་དགག་པ་དེ་ཕྱོགས་ཙམ་ཡང་
མ་མཐོང་བའི་དགག་པའོ། །དེ་ཡང་ཕུང་སོགས་ཀྱི་ཆོས་ལ་ཉུང་ཤས་ཅིག་མ་གཏོགས་
- 276 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཞེས་སོགས་ཀྱིས་འཁོར་ལོ་དང་པོར་ཕུང་པོ་བདེན་མེད་དུ་བསྟན་ཞེས་པའི་དོན་མ་ཡིན་
ཏེ། དགོངས་འགྲེལ་ལས། བཅོམ་ལྡན་འདས་ཀྱིས་རྣམ་ གྲངས་དུ་མར་ ཕུང་པོ་རྣམས་
ཀྱི་རང་གི་མཚན་ཉིད་ཀྱང་བཀའ་སྩལ་ཞེས་པ་ནས། ཁམས་སྣ་ཚོགས་པ་དང་།
ཁམས་དུ་མ་དང་། ཞེས་སོགས་འགྲེས་རྐང་དུ་མ་གསུངས་པའི་ནང་ནས་འགོག་བདེན་
ལ་སོགས་པའི་འདུས་མ་བྱས་ཀྱི་ཆོས་དང་། ཁམས་བཅོ་བརྒྱད་ཀྱི་ནང་ནས་ཆོས་
ཁམས་འདུས་མ་བྱས་ཀྱིས་བསྡུས་པ་རྣམས་དང་། སྐྱེ་མཆེད་བཅུ་གཉིས་ཀྱི་ནང་ནས་
ཆོས་ཀྱི་སྐྱེ་མཆེད་འདུས་མ་བྱས་ཀྱིས་བསྡུས་པ་མང་པོ་བདེན་མེད་དུ་བསྟན་ཞེས་པའི་
དོན་ཡིན་པས། ཚིག་ལ་མ་འཁྲུལ་ཞིག །ཁྱེད་ཀྱིས་དགག་པ་གཅིག་ལ་ཡང་བདག་
མེད་སྟོན་ཚུལ་མི་འདྲ་བ་གསུམ་གྱི་སྒོ་ནས་འཁོར་ལོ་གསུམ་གྱི་དྲང་ངེས་འཇོག་ཅེས་
ཟེར་བ་དང་། འཁོར་ལོ་དང་པོ་སྒྲ་ཇི་བཞིན་པ་མ་ཡིན་པའི་དྲང་དོན་དགོངས་པ་
ཅན་དུ་འཆད་པ་ཡང་ནང་འགལ་ཏེ། འཁོར་ལོ་དང་པོར་གང་ཟག་གི་བདག་མེད་
བསྟན་པ་དེ་སྒྲ་ཇི་བཞིན་པ་མ་ཡིན་ན། གང་ཟག་གི་བདག་ཡོད་པར་ཐལ་བའི་ཕྱིར་
རོ། །ཟེར་བ་བྱས་འདུག་པ། ཁྱེད་དབུ་(༩༢བ)འཁོར་བ་ཡིན་ཏེ། འཁོར་ལོ་དང་པོར་
གང་ཟག་གི་བདག་མེད་བསྟན་པ་སྒྲ་ཇི་བཞིན་པ་མ་ཡིན་པར་ཐལ། འཁོར་ལོ་དང་པོར་
བདེན་བཞི་གསུངས་པ་དེ་སྒྲ་ཇི་བཞིན་པ་མ་ཡིན་པའི་ཕྱིར། དེར་ཐལ། ཉན་ཐོས་ཀྱི་ཐེག་
པ་ལ་ཡང་དག་པར་ཞུགས་པ་རྣམས་ལ་འཕགས་པའི་བདེན་པ་བཞིའི་རྣམ་པ་བསྟན་
པས་ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ། སྔོན་ལྷར་གྱུར་པའམ་མིར་གྱུར་
པ་སུས་ཀྱང་མཐུན་པར་འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་ཏེ། བཅོམ་
ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ།
དྲང་བའི་དོན། ཞེས་གསུངས་པའི་ཕྱིར། དེས་ན་འཕགས་པའི་བདེན་པ་བཞིའི་རྣམ་པ་
བསྟན་པས། ཞེས་པ་ནས། དྲང་བའི་དོན། ཞེས་པའི་སྐབས་ནས་བསྟན་པའི་འཁོར་
- 277 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལོ་དང་པོ་ཞིག་ཡོད་དམ་མེད། ཡོད་ན་དེའི་སྐབས་ནས་བསྟན་པའི་འཁོར་ལོ་དང་
པོ་དེ་ཆོས་ཅན། སྒྲ་ཇི་བཞིན་པ་ཡིན་པར་ཐལ། གང་ཟག་གི་བདག་མེད་
པར་དངོས་སུ་སྟོན་པའི་མདོ་ཡིན་པའི་ཕྱིར། འཁོར་གསུམ། གཉིས་པ་ལྟར་ན། འཕགས་
པའི་བདེན་པ་བཞིའི་རྣམ་པ་བསྟན་པས། ཞེས་པའི་འདི་འཁོར་ལོ་དང་པོའི་བརྗོད་བྱ་
ངོས་འཛིན་མ་ཡིན་པར་འགྱུར་རོ། །ལུགས་གཉིས་པ་ཡང་མི་འཐད་དེ། གཟུངས་རྒྱལ་
ལས། དེ་ལྟར་གསུངས་པ་བཅོམ་ལྡན་འདས་ཀྱིས་གདུལ་བྱ་བཀྲི་བའི་རིམ་པ་གསུམ་
གསུངས་པ་ཡིན་གྱི། དེ་ལ་ཆོས་འཁོར་གསུམ་གྱི་ཐ་སྙད་མི་བྱེད་པའི་ཕྱིར། དེ་ལ་ཁྱེད་
ཀྱིས་རྒྱལ་བས་ཆོས་སྟོན་ཚུལ་གྱི་ཐེམ་སྐས་མི་འདྲ་བ་གསུམ་བྱུང་བ་དེ་ཉིད་ལ་འཁོར་
ལོ་གསུམ་གྱི་ཐ་སྙད་འདོགས་པ་མ་ཡིན་ན་འཁོར་ལོ་གསུམ་གྱི་འཇོག་མཚམས་མི་རྙེད་
པའི་ཕྱིར། ཞེས་སྨྲས་འདུག་པ། འོ་ན་ཡུམ་གྱི་མདོ་(༩༣ན)ལས། རབ་འབྱོར་གྱི་ལེའུས་
རྣམ་མཁྱེན། མཐའ་གཉིས་རྣམ་གཞག་གི་ལེའུས་ལམ་ཤེས། སྤྱོད་པ་ཁྱད་པར་ཅན་གྱི་
ལེའུས་གཞི་ཤེས་བསྟན་པར་གསུངས་པས། ལེའུ་གསུམ་པོ་དེ་ལ་ ཡང་ཆོས་འཁོར་
གསུམ་གྱི་ཐ་སྙད་བྱེད་རིགས་པར་ཐལ། ལེའུ་གསུམ་པོ་དེས་གདུལ་བྱ་བཀྲི་བའི་རིམ་
པ་གསུམ་གསུངས་པ་ཡིན་པའི་ཕྱིར། འཁོར་གསུམ། དེ་བཞིན་དུ་ལེའུ་གསུམ་པོ་དེའི་
རྗེས་སུ་དེ་བཞིན་ཉིད་ཀྱི་ལེའུས་རྣམ་ཀུན། བསླབ་པ་ཡོངས་སུ་དག་པའི་ལེའུས་རྩེ་སྦྱོར་
རིམ་གྱིས་འཇུག་པ་ལ་བསླབ་པའི་ལེའུས་མཐར་གྱིས་པ། བསླབ་པ་ཡོངས་སུ་རྫོགས་
པའི་ལེའུས་སྐད་ཅིག་མ། བསླབ་པའི་འབྲས་བུའི་ལེའུས་ཆོས་སྐུ་བསྟན་པར་གསུངས་
པས་ལེའུ་བརྒྱད་པོ་དེ་ལ་ཆོས་འཁོར་བརྒྱད་ཀྱི་ཐ་སྙད་བྱེད་རིགས་པར་ཐལ། ལེའུ་
བརྒྱད་པ་དེས་གདུལ་བྱ་བཀྲི་བའི་ཐེམ་སྐས་མི་འདྲ་བ་བརྒྱད་གསུངས་པའི་ཕྱིར། འཁོར་
གསུམ། དེར་མ་ཟད་འདུལ་བའི་སྡེ་སྣོད་ལས། སྡིག་པ་ཅི་ཡང་མི་བྱ་ཞིང་། །ཞེས་པས་
ལྷག་པ་ཚུལ་ཁྲིམས་ཀྱི་བསླབ་པ་དང་། དགེ་བ་ཕུན་ཚོགས་པར་སྤྱད། །ཅེས་པས་ལྷག་
- 278 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
པ་ཏིང་ངེ་འཛིན་གྱི་བསླབ་པ་དང་། རང་གི་སེམས་ནི་ཡོངས་སུ་འདུལ། ཞེས་པས་ལྷག་
པ་ཤེས་རབ་ཀྱི་བསླབ་པ་བསྟན་པར་གསུངས་པས་དེ་གསུམ་ལ་ཡང་ཆོས་འཁོར་
གསུམ་གྱི་ཐ་སྙད་འཇོག་རིགས་པར་ཐལ། དེ་རྣམས་ཀྱིས་ཀྱང་གདུལ་བྱ་བཀྲི་བའི་ཐེམ་
སྐས་མི་འདྲ་བ་གསུམ་རིམ་པ་བཞིན་དུ་གསུངས་པའི་ཕྱིར། དེ་བཞིན་དུ་སྟོན་པ་མངོན་
པར་རྫོགས་པ་སངས་རྒྱས་ནས་ལོ་བཅུ་གསུམ་པ་ལ་བབ་པ་ན་མི་ཚངས་སྤྱོད་སྤོང་བའི་
བསླབ་པ་བཅས་པ་དང་། དེ་རྗེས་མ་བྱིན་ལེན་སྤོང་བའི་བསླབ་པ་(༩༣བ)དང་། དེ་ནས་
སྲོག་གཅོད་དང་། དེ་ནས་བརྫུན་སྨྲ་སྤོང་བའི་བསླབ་པ་བཅས་པ་རྣམས་ལ་ཆོས་འཁོར་
རིམ་པ་བཞིའི་ཐ་སྙད་བྱེད་རིགས་པར་ཐལ། དེ་རྣམས་ཀྱིས་གདུལ་བྱ་བཀྲི་བའི་ཐེམ་
སྐས་མི་འདྲ་བ་བཞི་བསྟན་པའི་ཕྱིར། མདོར་ན་སྟོན་པས་ཁྲིམས་ཉིས་བརྒྱ་ལྔ་བཅུ་རྩ་
གསུམ་གྱི་བསླབ་པ་བཅས་པ་རྣམས་ལ། ཆོས་འཁོར་ཉིས་བརྒྱ་ལྔ་བཅུ་རྩ་གསུམ་གྱི་
རྣམ་གཞག་བྱེད་དགོས་པས། གངས་ཅན་གྱི་མཁས་གྲུབ་སུས་ཀྱང་མ་བཤད་པའི་འཁོར་
ལོ་གསུམ་གྱི་རྣམ་གཞག་རང་ བློ་ཁོ་ནས་བཅོས་པའི་རྟོག་བཟོ་མང་པོ་ཡི་གེ་བྲིས་
པ་འདི་སངས་རྒྱས་ཀྱི་བསྟན་པ་ཆུད་གཟོན་པའི་ལོག་པའི་རྩོམ་ཡིན་ནོ། །
དེ་ཕྱིར་ཁྱེད་ཀྱིས་རྗེ་ཙོང་ཁ་པ་ལ་སྐུར་པ་འདེབས་པ་ན། གཉིས་མེད་གསུང་བའི་
བཀའ་དང་བསྟན་བཅོས་ཀུན། །རང་བློ་ཁོ་ནས་གཞན་དུ་བཀྲལ་མཐོང་ནས། །ཞེས་
ཟེར་བ་ནི། མགོན་པོ་ཀླུ་སྒྲུབ་ཀྱིས། ཁྱོད་ནི་རང་གི་སྐྱོན་རྣམས་ནི། །ང་ལ་ཡོངས་སུ་
སྒྱུར་བྱེད་པ། །རྟ་ལ་མངོན་པར་ཞོན་བཞིན་དུ། །རྟ་ཉིད་བརྗེད་པར་གྱུར་པ་བཞིན། །
ཞེས་གསུངས་པ་དེར་བལྟའོ། །དེས་ན་དགོངས་འགྲེལ་ལས་གསུངས་པའི་འཁོར་ལོ་
གསུམ་ལ་ཆོས་འཁོར་གསུམ་གྱི་ཐ་སྙད་འདོགས་ཀྱི་རྒྱལ་བས་གདུལ་བྱ་བཀྲི་བའི་
རིམ་པ་གསུངས་ཚད་ལ་ཆོས་འཁོར་གསུམ་གྱི་ཐ་སྙད་མི་བྱེད་དེ། དགོངས་འགྲེལ་
ལས་གསུངས་པའི་འཁོར་ལོ་གསུམ་པོ་དེ་ལ་གདུལ་བྱའི་གྲངས་ཚད་གཏོས་ཆེ་ཆུང་དང་།
- 279 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དཀར་ཕྱོགས་ཀྱི་ལྷ་རྣམས་ཀྱིས་སངས་རྒྱས་ལ་མཆོད་པ་འབུལ་ཚུལ་གྱི་ཁྱད་པར་དང༌།
གདུལ་བྱ་ཡང་ཉན་ཐོས་ཀྱི་རིགས་ཅན་དང་། ཐེག་པ་ཆེན་པོའི་རིགས་ཅན་དབང་པོ་
རྣོན་པོ་དཔག་ཏུ་མེད་པ་དང་། ཐེག་པ་ཆེ་ཆུང་གི་རིགས་ཅན་སྣ་ཚོགས་པའི་གང་ཟག་
ལ་དགོངས་(༩༤ན)ནས་གསུངས་པ་མི་འདྲ་བའི་ཁྱད་པར་ཡོད་པས། དེ་གསུམ་ལ་
འཁོར་ལོ་གསུམ་གྱི་ཐ་སྙད་བྱེད་པ་ཡིན་གྱི། གདུལ་བྱ་བཀྲི་བའི་རིམ་པ་གསུངས་ཚད་
ལ་ཆོས་འཁོར་གསུམ་གྱི་ཐ་སྙད་བྱེད་པ་མཁས་པ་སུས་ཀྱང་མ་བཤད་པས་མི་འཐད་
པའི་ཕྱིར། དཔེར་ན་མགོན་པོ་བྱམས་པ་འཇིག་རྟེན་དུ་བྱོན་པའི་ཚེ། འདུས་པ་དང་པོ་
ལ་འཁོར་དགྲ་བཅོམ་པ་དུང་ཕྱུར་ཕྲག་དགུ་དང་བྱེ་བ་ཕྲག་དྲུག །འདུས་པ་གཉིས་པ་
ལ་དུང་ཕྱུར་ཕྲག་དགུ་དང་བྱེ་བ་ཕྲག་བཞི། འདུས་པ་གསུམ་པ་ལ་དུང་ཕྱུར་ཕྲག་དགུ་
དང་བྱེ་བ་ཕྲག་གཉིས་ཏེ། འདུས་པ་གསུམ་ལ་ཆོས་ཀྱི་འཁོར་ལོ་བསྐོར་བ་ལ། ཆོས་
འཁོར་གསུམ་གྱི་ཐ་སྙད་མཛད་ཀྱི་མགོན་པོ་བྱམས་པས་ཆོས་གསུངས་ཚད་ལ་ཆོས་
འཁོར་གསུམ་གྱི་ཐ་སྙད་མ་མཛད་པ་བཞིན་ནོ། །དེ་ཕྱིར་དྲང་ངེས་རྣམ་འབྱེད་ཀྱི་ལུགས་
ལ་ཡང་། རྒྱལ་བའི་བཀའ་ཐམས་ཅད་ཆོས་འཁོར་གསུམ་པོ་གང་རུང་དུ་མི་འཇོག་
པར་ཆོས་འཁོར་གསུམ་པོ་ཆེད་དུ་བྱ་བའི་གདུལ་བྱ་དང་། བརྗོད་བྱ་བདག་མེད་ཕྲ་
རགས་སྟོན་ཚུལ་གྱི་སྒོ་ནས་འཇོག་པ་འདི་ནི་ལེགས་པར་བཤད་པ་བླ་ན་མེད་པ་ཡིན་
ནོ། །ཁྱེད་ཀྱི་དགོངས་འགྲེལ་ལས་གསུངས་པའི་ཆོས་འཁོར་གསུམ་དང་། གཟུངས་
རྒྱལ་ནས་གསུངས་པའི་ཆོས་འཁོར་གསུམ་དང༌། འཕགས་པ་ཡབ་སྲས་ཀྱི་གཞུང་ནས་
བཤད་པའི་ཆོས་འཁོར་གསུམ་ཞེས་ཐ་སྙད་བྱས་ནས། དེ་དག་ཐམས་ཅད་ནང་འགལ་
བ་ཁོ་ནར་ཁས་ལེན་པ་ནི། རྨོངས་པ་ངོ་མཚར་སྐྱེད་པའི་རྣམ་གཞག་ཡིན་ཏེ། གཟུངས་
རྒྱལ་ལས་གདུལ་བྱ་བཀྲི་བའི་རིམ་པ་གསུམ་གསུངས་པ་དང་། རྩ་ཤེ་ལས། བདག་གོ་
ཞེས་ཀྱང་བཏགས་གྱུར་ཅིང་། །ཞེས་(༩༤བ)སོགས་ཀྱིས་བསྟན་པའི་གདུལ་བྱ་བཀྲི་
- 280 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
བའི་རིམ་པ་གསུམ་གསུངས་པ་རྣམས་དགོངས་འགྲེལ་ལས་གསུངས་པའི་འཁོར་ལོ་
བར་པའི་སྟོང་ཉིད་དེ་ཉིད་གཏན་ལ་འབེབས་པ་ལ་ཁྱད་པར་མེད་པའི་ཕྱིར། རྩ་ཤེ་དང་
ཐེག་པ་ཆེན་པོ་རྒྱུད་བླ་མའི་བསྟན་བཅོས་གཉིས་ཀས། དགོངས་འགྲེལ་ལས་གསུངས་
པའི་འཁོར་ལོ་བར་པའི་དངོས་བསྟན་གྱིས་སྟོང་ཉིད་དེ་ཉིད་རྩལ་དུ་བཏོན་ནས་འཆད་
པའི་ཕྱིར། འོ་ན་རྒྱུད་བླས་དེ་ལྟར་འཆད་ཚུལ་ཇི་ལྟ་བུ་སྙམ་ན། དེ་ཡང་ཐེག་པ་ཆེན་པོ་
རྒྱུད་བླ་མའི་བསྟན་བཅོས་སུ་ཡུམ་རྒྱས་འབྲིང་བསྡུས་གསུམ་གྱི་མདོའི་བསྟན་དོན་
ཆོས་ཐམས་ཅད་རང་བཞིན་མེད་པའི་སྟོང་ཉིད་རྒྱས་པར་གཏན་ལ་ཕབ་ནས་དེ་ལ་
དོགས་པ་སྤོང་བ་ལ་རྒྱུད་བླ་ལས། སྔར་ནི་དེ་ལྟར་རྣམ་གཞག་ནས། །སླར་ཡང་བླ་
མའི་རྒྱུད་འདིར་ནི། །ཉེས་པ་ལྔ་དག་སྤང་བའི་ཕྱིར། །ཁམས་ཡོད་ཉིད་ཅེས་བསྟན་
པ་ཡིན། །ཞེས་སྔར་འཁོར་ལོ་བར་པ་ཡུམ་རྒྱས་འབྲིང་བསྡུས་གསུམ་དུ་ཆོས་ཐམས་
ཅད་རང་བཞིན་གྱིས་སྟོང་པ་དེ་ལྟར་རྣམ་པར་བཞག་ནས། སླར་ཡང་བླ་མའི་རྒྱུད་དེ་
རྒྱུད་ཕྱི་མ་དེ་བཞིན་གཤེགས་པ་སྙིང་པོའི་མདོ་འདིར་ནི། སེམས་ཞུམས་སེམས་ཅན་
དམན་ལ་བརྙས་པ་དང་། །ཡང་དག་མིན་འཛིན་ཡང་དག་ཆོས་ལ་སྐུར། །བདག་ཆགས་
ལྷག་པའི་སྐྱོན་ལྔ་གང་དག་ལ། །ཡོད་པ་དེ་དག་དེ་སྤང་དོན་དུ་གསུངས། །ཞེས་པའི་
ཉེས་པ་ལྔ་པོ་སྤོང་བའི་ཕྱིར་དུ་སེམས་ཅན་ཀྱི་རྒྱུད་ལ་ཁམས་བདེ་བར་གཤེགས་པའི་
སྙིང་པོ་ཡོད་ཅེས་གསུངས་པ་ཡིན་པའི་ཕྱིར། ཐེག་པ་ཆེན་པོ་རྒྱུད་བླ་མའི་བསྟན་བཅོས་
འདིས་ཀྱང་། དེ་བཞིན་གཤེགས་པ་སྙིང་པོའི་མདོ་ལས་གསུངས་པའི་སྟོང་པ་ཉིད་དང༌།
ཡུམ་རྒྱས་འབྲིང་བསྡུས་གསུམ་ལས་གསུངས་པའི་སྟོང་ཉིད་གཉིས་ཁྱད་པར་(༩༥ན)
མེད་པར་འཆད་པ་ཡིན་ཏེ། དེ་ལྟར་ཡང་རྒྱུད་བླའི་ཐོགས་འགྲེལ་ལས། ཆོས་ཀྱི་
སྐུ་འཐོབ་པའི་རྒྱུ་རྣམ་པར་རྟོག་པ་མེད་པའི་ཡེ་ཤེས་མཐོང་བ་དང་སྒོམ་པའི་ལམ་དེ་ཡང་
རྒྱས་པར་ནི་ཤེས་རབ་ཀྱི་ཕ་རོལ་ཏུ་ཕྱིན་པ་རྗེས་སུ་འབྲངས་ཏེ་རྟོགས་པར་བྱའོ། །ཞེས་
- 281 -



DA）
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
གསུངས་པའི་ཕྱིར། །
གཉིས་པ་ལ་གཉིས། རང་ལུགས་རྣམ་པར་བཞག་ནས་ཞར་ལ་གཞན་གྱི་ལུགས་
ཕྱིན་ཅི་ལོག་ཏུ་བསྟན་པ་དང་། འཕྲོས་དོན་གཞན་ཡང་དགག་པའོ། །དང་པོ་ནི། རྩ་ཤེ་
ལས། བདག་གོ་ཞེས་ཀྱང་བཏགས་གྱུར་ཅིང་། །བདག་མེད་ཅེས་ཀྱང་བསྟན་པར་
འགྱུར། །སངས་རྒྱས་རྣམས་ཀྱི་བདག་དང་ནི། །བདག་མེད་འགའ་ཡང་མེད་པར་
བསྟན། །ཞེས་གསུངས་པའི་དོན་འཆད་པ་ལ་གསུམ། ཤེས་རབ་སྒྲོན་མེ་ལས་གསུང་
ཚུལ། བུདྡྷ་པཱ་ལི་ཏ་ལས་གསུང་ཚུལ། ཚིག་གསལ་ལས་གསུང་ཚུལ་ལོ། །དང་པོ་
ལ་ཡང་བཤད་ཚུལ་གཉིས་ལས། དང་པོ་ནི་ཤེས་རབ་སྒྲོན་མེ་ལས། འདིར་བཤད་
པ། སེམས་ཅན་གང་དག་རྒྱུ་དང་འབྲས་བུ་ལ་སྐུར་པ་འདེབས་པའི་ལྟ་བས་བློ་གྲོས་
ཉམས་པ། འཇིག་རྟེན་འདི་མེད་དོ། །འཇིག་རྟེན་ཕ་རོལ་མེད་དོ། །ལེགས་པར་བྱས་
པ་དང་ཉེས་པར་བྱས་པའི་ལས་རྣམས་ཀྱིས་འབྲས་བུ་དང་རྣམ་པར་སྨིན་པ་མེད་དོ། །
སེམས་ཅན་རྫུས་ཏེ་སྐྱེ་བ་མེད་དོ། །ཞེས་བྱ་བ་ལ་མངོན་པར་ཞེན་པ་ལ་རྟག་ཏུ་མི་དགེ་
བ་མངོན་པར་འདུ་བ་ལ་གཞོལ་བ་ཡིད་དང་ལྡན་པ་ངན་སོང་གི་གཡང་ས་ཆེན་པོའི་
འགྲམ་ན་གནས་པ་དག་ཡོད་པས། དེ་ཕྱིར་སངས་རྒྱས་བཅོམ་ལྡན་འདས་དེ་དག་ལ་
ཕན་གདགས་པར་བཞེད་པ། གཞན་ལ་ཕན་པ་བསྐྱེད་པའི་ཐུགས་དམ་མངའ་(༩༥བ)
བ། སེམས་དང་སེམས་ལས་བྱུང་བའི་རྒྱུན་ལ་བརྟེན་ནས་ཕྱི་མ་ལ་དེ་དག་རྒྱུན་མི་འཆད་
པར་གཟིགས་པ་རྣམས་ཀྱིས་ཐ་སྙད་ཀྱི་བདེན་པའི་དབང་གིས་བདག་ཡོད་དོ་ཞེས་ཀྱང་
གདགས་པ་མཛད་པས་དེའི་ཕྱིར། བདག་གོ་ཞེས་ཀྱང་བཏགས་གྱུར་ཅིང་། །ཞེས་བྱ་
བ་གསུངས་སོ། །སེམས་ཅན་གང་དག་བདག་རྟག་པ་དང་ཐམས་ཅད་དུ་སོང་བ་དང༌།
དགེ་བ་དང་མི་དགེ་བའི་བྱ་བ་ལ་རང་དབང་ཅན་དང་། ཟབ་མོ་ཡིན་ནོ་སྙམ་དུ་མངོན་
པར་ཞེན་པ་དག་ཡོད་དེ། དེ་དག་བདག་ཏུ་ལོག་པར་ལྟ་བའི་ཐག་པས་སེམས་བཅིངས་
- 282 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཤིང་། ལུས་དང་དབང་པོ་དང་བློའི་ཡུལ་ལ་བདག་མེད་པའི་ལྟ་བ་མ་སྐྱེས་པས་བསམ་
གཏན་དང་ཏིང་ངེ་འཛིན་དང་སྙོམས་པར་འཇུག་པའི་སྟོབས་ཀྱིས་ཤིན་ཏུ་རིང་ དུ་ སོང་
ཡང་། བྱ་རྐང་པ་ཞགས་ཐག་གིས་བཅིངས་པ་ཐག་རིང་པོར་སོང་ཡང་ཕྱིར་ལྟུང་བ་
བཞིན་དུ། སྐྱེ་བ་ལ་སོགས་པའི་སྡུག་བསྔལ་དག་ལས་རྣམ་པར་མི་གྲོལ་བར་ཐུགས་སུ་ཆུད་
ནས། དེ་ལྟར་བདག་ཏུ་ལྟ་བའི་ཐག་པ་བཅད་པས་སྡུག་བསྔལ་ཉེ་བར་ཞི་བར་མཛད་པའི་
ཕྱིར། ཕུང་པོ་ལྔ་ལ་བདག་མེད་དོ་ཞེས་ཀྱང་བསྟན་པར་མཛད་པས། དེའི་ཕྱིར། བདག་
མེད་ཅེས་ཀྱང་བསྟན་པར་འགྱུར། །ཞེས་བྱ་བ་གསུངས་སོ། །གང་དག་དགེ་བའི་རྩ་བ་
རྒྱ་ཆེན་པོ་ཤིན་ཏུ་ཉེ་བར་བསགས་པ། དབང་པོ་ཡོངས་སུ་སྨིན་པ། ཟབ་ཅིང་རྒྱ་ཆེ་བ་
ལ་མོས་པ། ཐམས་ཅད་མཁྱེན་པ་ཉིད་རྟོགས་པའི་བཤད་པ་བདུད་རྩིའི་སྣོད་དུ་གྱུར་
པ་དེ་དག་ལ་ནི། འདུས་བྱས་ངོ་བོ་ཉིད། སྟོང་པ་རྨི་ལམ་དང་། མིག་འཁྲུལ་དང་། ཆུ་
ཟླ་ལྟ་བུར་ཐུགས་སུ་ཆུད་ནས། དོན་དམ་པར་བདག་དང་བདག་མེད་པ་འགའ་ཡང་
མེད་པར་བསྟན་པར་མཛད་པས། (༩༦ན)དེའི་ཕྱིར། སངས་རྒྱས་རྣམས་ཀྱིས་བདག་
དང་ནི། །བདག་མེད་འགའ་ཡང་མེད་པར་བསྟན། །ཞེས་བྱ་བ་གསུངས་ཏེ། བདག་དང་
བདག་མེད་པར་རྣམ་པར་བརྟག་པའི་གཞིའི་དངོས་པོ་ཡོད་པ་མིན་པའི་ཕྱིར་རོ། །ཞེས་
བྱ་བར་གསུངས་སོ། །དེ་ཕྱིར་དེ་ལྟར་ཐ་སྙད་དུ་བདག་ཁས་བླངས་པ་ལ་མི་གནོད་དོ། །
ཞེས་གསུངས། དེའི་དོན་ནི། སེམས་ཅན་གང་དག་རྒྱུ་འབྲས་ལ་སྐུར་པ་འདེབས་པའི་
ལྟ་བས་བློ་གྲོས་ཉམས་པ་འཇིག་རྟེན་འདི་མེད་དོ། །འཇིག་རྟེན་ཕ་རོལ་མེད་དོ། །
ལེགས་བྱས་དང་ཉེས་བྱས་ཀྱི་ལས་དང་དེའི་འབྲས་བུ་དང་རྣམ་སྨིན་མེད་དོ། །སེམས་
ཅན་ རྫུས་ཏེ་སྐྱེ་བ་སྟེ་བར་སྲིད་མེད་དོ། །ཞེས་བྱ་བ་ལ་སོགས་པའི་ལྟ་བ་ངན་པས་
བཅིངས་ནས་རྟག་ཏུ་མི་དགེ་བའི་བྱ་བ་ལ་ཞུགས་ནས་ངན་སོང་དུ་འགྲོ་བ་དེ་དག་
ལ། སངས་རྒྱས་བཅོམ་ལྡན་འདས་དེ་དག་ཕན་གདགས་པར་བཞེད་པ་དེས་ཐུགས་
- 283 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བརྩེ་བ་ཆེན་པོས་ཀུན་ནས་བླངས་ཏེ་ཐ་སྙད་དུ་བདག་ཡོད་ཅེས་ཀྱང་བསྟན། དེའི་
རྗེས་སུ་སེམས་ཅན་གང་དག་བདག་མེད་པའི་ལྟ་བ་མ་རྙེད་པས། བསམ་གཏན་དང་
ཏིང་ངེ་འཛིན་དང་སྙོམས་འཇུག་སོགས་འཇིག་རྟེན་པའི་ལམ་ཙམ་བསྒོམས་པས་ཅི་
ཡང་མེད་མན་ཆད་ལ་ཆགས་པ་དང་བྲལ་ནས། རིང་དུ་སོང་སྟེ་སྲིད་པའི་རྩེ་མོར་སོང་
ཡང་བྱ་རྐང་པ་སྲད་བུས་བཅིངས་པ་ཐག་རིང་དུ་སོང་ཡང་རང་འདོད་པའི་ཕྱོགས་སུ་
ཕྱིན་མི་ནུས་པ་བཞིན་དུ། སྐྱེ་བ་ལ་སོགས་པའི་སྡུག་བསྔལ་ལས་མི་གྲོལ་བར་གཟིགས་
ནས། དེ་ལྟར་བདག་ཏུ་ལྟ་བའི་ཐག་པ་བཅད་པས་སྡུག་བསྔལ་ཉེ་བར་ཞི་བར་མཛད་
པའི་ཕྱིར། རང་རྐྱ་ཐུབ་པའི་རྫས་ཡོད་ཀྱི་བདག་(༩༦བ)མེད་ཅེས་ཀྱང་སྟོན་པར་མཛད་
དོ། །དེའི་རྗེས་སུ་གདུལ་བྱ་གང་དག་རྒྱ་ཆེན་པོ་བསགས་པ་དབང་པོ་ཡོངས་སུ་སྨིན་པ་
ཟབ་ཅིང་རྒྱ་ཆེ་བ་ལ་མོས་པ། སྟོང་ཉིད་ཟབ་མོ་སྟོན་པའི་སྣོད་དུ་གྱུར་པ་དག་ལ། སངས་
རྒྱས་བཅོམ་ལྡན་འདས་ཀྱིས་འདུས་བྱས་ཐམས་ཅད་ངོ་བོ་ཉིད་དེ་བདེན་པས་སྟོང་པ་རྨི་
ལམ་དང་མིག་འཁྲུལ་དང་ཆུ་ཟླ་ལྟ་བུར་ཐུགས་སུ་ཆུད་ནས། དོན་དམ་པར་བདག་དང་
བདག་མེད་པ་འགའ་ཡང་མེད་ཅེས་བསྟན། ཞེས་པའི་དོན་ཡིན་ནོ། །དེས་ན་ཤེས་རབ་
སྒྲོན་མེར་དོན་དམ་པར་བདག་དང་བདག་མེད་པ་འགའ་ཡང་མེད་པར་བསྟན་པར་
མཛད་པས། དེའི་ཕྱིར། སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་
ཡང་མེད་པར་བསྟན། །ཞེས་བྱ་བ་གསུངས་ཏེ། ཞེས་ཐོག་མར་ལྟ་བ་ཀུན་ཟློག་པའི་
སྐབས་སུ། བདག་དང་བདག་མེད་ཀྱི་ཆོས་ཐམས་ཅད་བདེན་པར་མེད་པར་སྒོམ་དགོས་
ཞེས་འདི་ལྟ་བུས་གསལ་བར་གསུངས་ཀྱང་། དོན་འདི་ཙམ་གོ་བའི་བློའི་མཐུ་མེད་
པར། ཐ་མར་ལྟ་བ་ཀུན་ཟློག་པའི་སྐབས་སུ་དོན་དམ་པར་བདག་མེད་པར་སྒོམ་དུ་མི་
རུང་ཞེས་ཟེར་བ་འདི་ནི། བདུད་རིགས་ཀྱི་ལྷས་རྒྱུད་བྱིན་གྱིས་བརླབས་པ། སྟོང་ཉིད་
ཟབ་མོ་ལ་མོས་པའི་བག་ཆགས་ཤས་ཆུང་བ། ཧྭ་ཤང་གི་ལུགས་ལ་སོགས་པའི་ལོག་
- 284 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་ལྟ་བ་ལ་ཞེན་པའི་སྐལ་ངན་རྣམས་ཀྱི་ངང་ཚུལ་དུ་འདུག་པ། ཐར་འདོད་དག་གིས་
གཏམ་འདི་ལ་རྣ་བ་དགབ་པར་བྱའོ། །
དེ་བཞིན་དུ་ཤེས་རབ་སྒྲོན་མེར། དེ་ཕྱིར་དེ་ལྟར་ཐ་སྙད་དུ་བདག་ཁས་བླངས་
པའི་ཕྱིར། ཁས་བླངས་པ་ལ་མི་གནོད་དོ། །ཞེས་དབུ་མ་པའི་ལུགས་ལ་བདག་ཁས་
ལེན་དགོས། དེ་མ་བླངས་ན་ཆད་ལྟ་ལས་མི་གྲོལ་ཞེས་གསུངས་པ་ལ་ཡང་གྱ་(༩༧ན)
ཚོམ་དུ་བརྒལ་ནས་དབུ་མ་ཐལ་རང་སུའི་ལུགས་ལ་ཡང་ལས་འབྲས་ཀྱི་རྟེན་དུ་གྱུར་
པའི་བདག་མེད་ཅེས་སོགས་ཕྱིན་ཅི་ལོག་ཁོ་ན་སྨྲས་འདུག་པས། ལེགས་པར་བརྟགས་
ན་ཡ་ང་བའི་གནས་སུ་སྣང་ངོ༌། ། །
བཤད་ཚུལ་གཉིས་པ་འཆད་པ་ལ་ཤེས་རབ་སྒྲོན་མེ་ལས། ཡང་ན་གཞན་དུ་
བརྟག་སྟེ། མུ་སྟེགས་བྱེད་ཁ་ཅིག་འདུ་བྱེད་བདག་མེད་པ་སྐད་ཅིག་མ་རེ་རེ་ལ་རྣམ་
པར་འཇིག་པའི་ངང་ཅན་ནམ། དུས་གཞན་དུ་ངེས་པར་གནས་པ་རྣམས་ལ་བདག་
མེད་ན་ལས་དང་འབྲས་བུ་མེད་པར་བརྟགས་ནས་འཇིག་པར་འགྱུར་བ་དག་གིས་
བདག་ཡོད་དོ་ཞེས་ཀྱང་བཏགས་པ་དེའི་ཕྱིར། བདག་གོ་ཞེས་ཀྱང་བཏགས་གྱུར་
ཅིང་། །ཞེས་བྱ་བ་གསུངས་སོ། །གཞན་གང་དག་འདི་ནི་ལུས་དང་དབང་པོ་དང་བློའི་
ཚོགས་ཙམ་དུ་ཟད་དེ། འདི་ལ་རྒྱུ་དང་འབྲས་བུ་ལས་གང་རྟོགས་པར་འགྱུར་བའི་
བདག་ནི་ངོ་བོ་ཉིད་ཀྱིས་མེད་དེ། སེམས་ཅན་དུ་བགྲང་བའི་འདུ་བྱེད་བདག་མེད་པ་
ངེས་པར་མི་གནས་པ། གནས་སུ་མ་བྱས་པ་འདི་དག་ལ་ཡང་འཁོར་བ་མི་འཐད་དོ་ཞེས་
བྱ་བར་རིག་ནས། རྒྱུ་དང་འབྲས་བུའི་འབྲེལ་བ་ལ་རྨོངས་པ། །ཅི་ཙམ་དབང་པོའི་སྤྱོད་ཡུལ་
བ། །སྐྱེས་བུ་དེ་ཙམ་ཉིད་དུ་ཟད། །སྔོ་བསངས་མང་ཐོས་གང་སྨྲ་བ། །དེ་དག་སྤྱང་ཀིའི་
རྗེས་དང་འདྲ། །མཛེས་མ་ལེགས་པར་སྤྱོད་ཅིང་ཟོ། །ལུས་མཆོག་ཁྱོད་འདིས་གང་དེ་
མེད། །འཇིགས་རུང་སོང་བ་ཕྱིར་མི་ལྡོག །ལུས་འདི་ལུས་པ་ཙམ་དུ་ཟད། །ཅེས་ཟེར་
- 285 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བ་དག་གི་ལུས་དང་དབང་པོ་ལ་བདག་མེད་དོ་ཞེས་ཀྱང་བསྟན་པས། དེའི་ཕྱིར་བདག་
མེད་ཅེས་ཀྱང་བསྟན་པར་འགྱུར། །ཞེས་བྱ་བ་གསུངས་སོ། །སངས་རྒྱས་བཅོམ་
ལྡན་འདས་(༩༧བ)ཆོས་ཐམས་ཅད་ལ་མཁྱེན་པ་ལྐོག་ཏུ་མ་གྱུར་པ། འཇུག་པ་རྣམས་
ཀྱིས་ནི་བདག་དང་བདག་མེད་འགའ་ཡང་མེད་པར་བསྟན་པར་མཛད་པས། དེའི་
ཕྱིར། སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་ཡང་མེད་པར་
བསྟན། །ཞེས་བྱ་བ་གསུངས་ཏེ། ཆོས་ཐམས་ཅད་ཀྱི་དེ་ ཁོ་ན་སྤྲོས་པ་མེད་པ་ཉིད་
ལེགས་པར་ཐུགས་སུ་ཆུད་པའི་ཕྱིར་དང་། བདག་དང་བདག་མེད་པར་འཛིན་པ་ཉིད་
སྤངས་པའི་ཕྱིར་དང་། བདག་དང་བདག་མེད་པར་རྣམ་པར་རྟོག་པ་འཇུག་པའི་རྒྱུ་
མེད་པར་མཁྱེན་པའི་ཕྱིར་རོ། །ཞེས་བྱ་བར་དགོངས་ཏེ། བདག་དང་བདག་མེད་པའི་
རྣམ་པར་སྒྲོ་འདོགས་པས་གཟུགས་ལ་སོགས་པ་དག་ལ་ཀུན་ཏུ་མི་རྟོག་པའི་ཕྱིར་
རོ། །ཞེས་གསུངས། འདིའི་དོན་ནི། ཚིག་རྐང་དང་པོ་གཉིས་ཀྱིས་མུ་སྟེགས་ཀྱི་འདོད་
པ་བརྗོད་ནས། ཚིག་རྐང་ཕྱི་མ་གཉིས་ཀྱིས་སངས་རྒྱས་རང་ཉིད་ཀྱི་བཞེད་པ་སྟོན་
པ་ཡིན་ཏེ། རྐང་པ་དང་པོ་གཉིས་ལ་སངས་རྒྱས་ཀྱི་སྒྲ་མ་སྦྱར་བར་ཕྱི་མ་ལ་སངས་
རྒྱས་ཀྱི་སྒྲ་སྦྱར་ནས་བཤད་པའི་ཕྱིར། དེ་ཡང་ཞིབ་ཏུ་བཤད་ན། མུ་སྟེགས་ཁ་ཅིག་
གིས་བདག་རྟག་པ་མེད་ན་ལས་འབྲས་ཀྱི་རྣམ་གཞག་མི་འཐད་པར་མཐོང་ནས།
བདག་རྟག་པ་ཡོད་ཅེས་ཁས་ལེན་པར་བསྟན། ཚིག་རྐང་གཉིས་པས་རྒྱུ་འབྲས་གྱི་འབྲེལ་
པ་ལ་རྨོངས་པའི་རྒྱང་འཕེན་པས། ཅི་ཙམ་དབང་པོའི་སྤྱོད་ཡུལ་བ། །སྐྱེས་བུ་དེ་ཙམ་
ཉིད་དུ་ཟད། །ཅེས་སྨྲས་ནས་སྐྱེ་བ་སྔ་ཕྱིར་འགྲོ་འོང་བྱེད་པའི་བདག་མེད་ཅེས་ལོག་
པར་འཛིན་ཚུལ་དེ་བསྟན། ཚིག་རྐང་ཕྱི་མ་གཉིས་ཀྱིས་སྔར་བཤད་པ་ལྟར། ཇི་ལྟར་ཇི་
སྙེད་ཀྱི་ཆོས་ཐམས་ཅད་ལ་ལྐོག་ཏུ་མ་གྱུར་པའི་མཁྱེན་པ་མངའ་བའི་སངས་རྒྱས་
བཅོམ་ལྡན་འདས་ཀྱིས། (༩༨ན)བདག་དང་བདག་མེད་གང་ཡང་བདེན་པར་མེད་ཅེས་
- 286 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཆོས་ཐམས་ཅད་བདེན་མེད་དུ་ལྟ་བ་འདི་སངས་རྒྱས་ཀྱི་དགོངས་པའི་སྤྲོས་བྲལ་གྱི་ལྟ་
བར་བསྟན་པས། རྣམ་རྟོག་ཐམས་ཅད་བཀག་པའི་ཡོད་མིན་མེད་མིན་བསྒོམ་པ་ཙམ་
ཞིག་ཚིག་རྐང་ཕྱི་མ་གཉིས་ཀྱིས་བསྟན་སྙམ་དུ་བླུན་པོ་དག་མ་འཛིན་ཞིག ། །
དེས་ན་བཤད་ཚུལ་ཕྱི་མ་ལྟར་ན། ཁྱེད་ཀྱིས་མགོན་པོ་ཀླུ་སྒྲུབ་བཞེད་པའི་ཆོས་
འཁོར་གསུམ་གྱི་རྣམ་གཞག་གཞུང་འདིས་བསྟན་ཟེར་བ་དེ་ད་གར་སོང་། གཉིས་པ་
བུདྡྷ་པཱ་ལི་ཏ་ལས་བཤད་ཚུལ་ལ་ཡང་གཉིས་ཡོད་པའི་དང་པོ་ནི། བུདྡྷ་པཱ་ལི་ཏ་ལས།
སྨྲས་པ། གལ་ཏེ་དེ་ལྟར་བདག་དང་བདག་གི་མེད་ན། ཇི་ལྟར་སངས་རྒྱས་བཅོམ་
ལྡན་འདས་རྣམས་ཀྱིས་དེ་དང་དེར་བདག་བསྟན་པ་མཛད། བཤད་པ་བདག་མེད་པ་
ཁོ་ནའོ་ཞེས་བྱ་བ་དེ་ཡང་མི་སྨྲ་སྟེ། འོག་ནས་ཀྱང་། དེ་ལྟར་ལན་ལས་གཞན་མ་ཡིན། །
དེ་ནི་ཉེར་ལེན་ཉིད་ཀྱང་ཡིན། །བདག་ནི་ཉེ་བར་ལེན་མེད་མིན། །མེད་པ་ཉིད་དུའང་
དེ་མ་ངེས། །ཞེས་འབྱུང་ངོ༌། །འོན་ཀྱང་སངས་རྒྱས་བཅོམ་ལྡན་འདས་སེམས་ཅན་
རྣམས་ཀྱི་བསམ་པ་དང་བག་ལ་ཉལ་མཁྱེན་པ་མཁས་པ་རྣམས་ཀྱིས་གདུལ་བྱ་རྣམས་
ཀྱི་མངོན་པར་ཞེན་པ་བཟློག་པའི་ཕྱིར། བདག་གོ་ཞེས་ཀྱང་བཏགས་གྱུར་ཅིང་། །
བདག་མེད་ཅེས་ཀྱང་བསྟན་པར་འགྱུར། །སངས་རྒྱས་རྣམས་ཀྱིས་བདག་དང་ནི། །
བདག་མེད་འགའ་ཡང་མེད་པར་བསྟན། །དེ་ལ་གདུལ་བྱ་གང་དག་ལ་འཇིག་རྟེན་འདི་
མེད་དོ། །འཇིག་རྟེན་ཕ་རོལ་མེད་དོ། །སེམས་ཅན་རྫུས་ཏེ་སྐྱེ་བ་མེད་དོ། །སྙམ་པའི་
ལྟ་བ་དེ་ལྟ་བུ་བྱུང་བར་གྱུར་པ། ལོག་པར་འཛིན་པ་ལ་མངོན་པར་(༩༨བ)ཞེན་
པས་སེམས་རྨོངས་པས། འཇིག་རྟེན་ཕ་རོལ་ལ་མི་ལྟོས་པས། འཇིག་རྟེན་གྱི་ཚུལ་
ལས་འདས་པས། མི་འཛེམ་པ་སེམས་ཅན་དམྱལ་བའི་གཡང་ས་ཆེན་པོ་ལ་མངོན་པར་
ཕྱོགས་པ་དེ་དག་གི་བདག་མེད་པར་ལྟ་བ་བཟློག་པའི་ཕྱིར། བདག་གོ་ཞེས་ཀྱང་
བཏགས་སོ། །གདུལ་བྱ་གང་དག་ལས། ལས་དགེ་བ་དང་མི་དགེ་བ་རྣམས་ཀྱི་བྱེད་པ་
- 287 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པོ་དང་དེ་དག་གི་འབྲས་བུ་འདོད་པ་དང་མི་འདོད་པ་དག་ཟ་བ་གང་ཡིན་པ་དང་།
བདག་གིས་བཅིངས་པ་དང་། ཐར་པ་དག་སྟོན་པར་བྱེད་པའི་བདག་ཅེས་བྱ་བ་ནི་འགའ་
ཞིག་ཡོད་དོ། །གཞན་དུ་ན་བདག་མེད་ན་དེ་དག་ཐམས་ཅད་དོན་མེད་པ་ཉིད་དུ་འགྱུར་
སྙམ་པའི་ལྟ་བ་དེ་ལྟ་བུ་བྱུང་བར་གྱུར་པ། འཁོར་བའི་རྒྱ་མཚོ་ཆེན་པོར་ལྟུང་བ། ངར་
འཛིན་པ་དང་ང་ཡིར་འཛིན་པའི་ཆུ་སྲིན་འཛིན་ཁྲིས་ཟིན་པ། ལྟ་བའི་ཆུ་བོས་སེམས་
གཡེངས་པ། སྲིད་པའི་བདེ་བ་ལ་ཆགས་པ་དེ་དག་གི་བདག་ཏུ་ལྟ་བ་བཟློག་པའི་ཕྱིར།
བདག་མེད་དོ་ཞེས་ཀྱང་བསྟན་ཏོ། །གདུལ་བྱ་བཟང་པོ་གང་དག་དགེ་བའི་རྩ་བའི་
ཚོགས་ཡོངས་སུ་སྨིན་པ། སྲིད་པའི་ཆུ་བོ་ལས་བརྒལ་བར་ནུས་པ། དོན་དམ་པའི་
གཏམ་གྱི་སྣོད་དུ་གྱུར་པ་དེ་དག་ལ། སངས་རྒྱས་བཅོམ་ལྡན་འདས་དོན་དམ་པའི་དེ་
ཁོ་ན་སྟོན་པ་རྣམ་པར་འདྲེན་པ་ཆེན་པོ་རྣམས་ཀྱིས་སྒྱུ་མ་འདི་ནི་བྱིས་པ་འབྲིད་
པ་སྟེ་འདི་ལ་བདག་དང་བདག་མེད་པ་འགའ་ཡང་མེད་དོ། །ཞེས་བསྟན་ཏེ། སློབ་དཔོན་
འཕགས་པ་ལྷས་ཀྱང་། མེད་དང་ཡོད་དང་གཉིས་ཀ་དང་། །གཉིས་ཀ་མིན་པའང་སྟོན་
མཛད་དེ། །ནད་ ཀྱི་དབང་གི་ངེས་པར་ནི། །སྨན་ནི་འཕྲོས་པར་འགྱུར་བ་བཞིན། །
ཞེས་གསུངས་སོ། །ཞེས་པ་འདི་ཡིན་ལ། འདིའི་དོན་(༩༩ན)ནི། གདུལ་བྱ་གང་དག་
འཇིག་རྟེན་འདི་དང་འཇིག་རྟེན་ཕ་རོལ་ཏུ་འགྲོ་བའི་བདག་མེད་པར་མངོན་པར་ཞེན་
ནས་སྡིག་པ་ལ་འཛེམ་མེད་དུ་སྤྱད་པས། སེམས་ཅན་དམྱལ་བའི་གཡང་ས་ཆེན་པོར་
ལྟུང་བ་དེ་དག་གི་བདག་མེད་པར་ལྟ་བ་བཟློག་པའི་ཕྱིར་དུ། སངས་རྒྱས་ཀྱིས་བདག་
གོ་ཞེས་ཀྱང་བཏགས་པ་སྟེ་བདག་ཡོད་པར་བསྟན་ཏོ། །དེའི་རྗེས་སུ་གདུལ་བྱ་གང་
དག་དགེ་སྡིག་གི་ལས་བྱེད་པ་པོ་དང་དེ་དག་གི་འབྲས་བུ་བདེ་སྡུག་ཟ་བ་སྟེ་ལོངས་སྤྱོད་
པ་པོ་དང་། བཅིངས་ཐར་གྱི་གཞིར་གྱུར་པའི་རང་རྐྱ་ཐུབ་པའི་བདག་ཡོད་དེ། དེ་མེད་
ན་ལས་འབྲས་མི་འཐད་སྙམ་པའི་བདག་ལྟ་བཟློག་པའི་ཕྱིར་དུ། དེ་འདྲའི་བདག་མེད་
- 288 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཅེས་ཀྱང་བསྟན་ཏོ། །དེའི་རྗེས་སུ་གདུལ་བྱ་གང་དག་དགེ་རྩ་སྨིན་པ། སྲིད་པའི་ཆུ་བོ་
ལས་བརྒལ་ནུས་པ། དོན་དམ་པའི་གཏམ་གྱི་སྣོད་དུ་གྱུར་པ་དེ་རྣམས་རྗེས་སུ་གཟུང་
བའི་ཕྱིར་དུ། བདག་དང་བདག་མེད་པ་འགའ་ཡང་བདེན་པར་མེད་ཅེས་བསྟན་ཅེས་
པའི་དོན་ཡིན། ད་
བཤད་ཚུལ་གཉིས་པ་ནི། དེ་ཉིད་ལས། ཡང་ན་འདི་ནི་དོན་གཞན་ཏེ། དེ་ཁོ་ན་
མཐོང་བ་ལ་རྒྱབ་ཀྱིས་ཕྱོགས་པ། ཐམས་ཅད་ཤེས་པ་མ་ཡིན་པ་ཐམས་ཅད་མཁྱེན་
པར་མངོན་པའི་ང་རྒྱལ་ཅན་རང་གི་རྟོག་གེའི་རྗེས་སུ་འབྲང་བ། བདག་མེད་ན་འདི་དག་
ཐམས་ཅད་མི་འཐད་དོ་ཞེས་སྐག་པ་ཁ་ཅིག་གིས། བདག་གོ་ཞེས་ཀྱང་བཏགས་སོ། །
དེ་བཞིན་དུ་བློ་གྲོས་རྣམ་པར་རྨོངས་པ་མེད་པ་དག་གིས་འཇིག་རྟེན་ཕུང་བར་བྱེད་པ་
ལས་དང་འགྲོ་བ་ལྐོག་ཏུ་གྱུར་པ་གཞན་དག་གིས་བདག་མེད་དོ་ཞེས་ཀྱང་བསྟན་
ཏོ། །སངས་རྒྱས་བཅོམ་ལྡན་འདས་སྒྲིབ་པ་མེད་པའི་རྣམ་པར་ཐར་པའི་མཁྱེན་པ་
བརྙེས་(༩༩བ)པ། ཐམས་ཅད་གཟིགས་པ་རྣམས་ཀྱིས་ནི། འགྲོ་བ་ལ་ཕན་གདགས་
པར་བཞེད་པས། དེ་གཉིས་ཀ་ཡང་མེད་དོ་ཞེས་ངེས་པར་བསལ་ཏེ། དབུ་མའི་ལམ་
བདག་དང་བདག་མེད་པ་གང་ཡང་མིན་པ། འདི་ཡོད་པས་འདི་འབྱུང་བ་ལ། འདི་
མེད་ན་འདི་མི་འབྱུང་ངོ་ཞེས་བྱ་བ་ཉིད་བསྟན་ཏོ། །ཞེས་གསུངས། དེའི་དོན་ཡང་རྐང་
པ་དང་པོ་གཉིས་ཀྱིས་མུ་སྟེགས་ཀྱི་འདོད་པ་བརྗོད་ནས། རྐང་པ་ཕྱི་མ་གཉིས་ཀྱིས་སངས་
རྒྱས་ཀྱི་བཞེད་པ་སྟོན་པ་ཡིན་པས། དེའི་ཚུལ་བཤད་ན། དེ་ཁོ་ན་ཉིད་མཐོང་བར་རྒྱབ་
ཀྱིས་ཕྱོགས་པ། ཐམས་ཅད་མཁྱེན་པ་མ་ཡིན་པ་ལ་ཐམས་ཅད་མཁྱེན་པར་མངོན་པའི་
ང་རྒྱལ་ཅན། ཕྱི་རོལ་པ་རང་གི་རྟོག་གེའི་རྗེས་སུ་འབྲང་བའི་མུ་སྟེགས་བྱེད་ཁ་ཅིག་
གིས་བདག་མེད་ན་ལས་འབྲས་ཀྱི་རྣམ་གཞག་འདི་དག་ཐམས་ཅད་མི་འཐད་སྙམ་
ནས། བདག་རྟག་པ་ཡོད་ཅེས་ཀྱང་བཏགས་པ་དེ་འདོད་དོ། །དེའི་རྗེས་སུ་བློ་གྲོས་
- 289 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྣམ་པར་རྨོངས་པའི་མེད་པ་རྒྱང་འཕེན་པ་དག་གིས་འཇིག་རྟེན་ཕ་རོལ་ཏུ་འགྲོ་འོང་
བྱེད་པའི་བདག་མེད་དོ་ཞེས་ཀྱང་བཏགས་པ་སྟེ་འདོད་དོ། །སངས་རྒྱས་བཅོམ་ལྡན་
འདས་ཉོན་མོངས་པ་དང་ཤེས་བྱའི་སྒྲིབ་པ་མེད་པའི་མཁྱེན་པ་བརྙེས་པ། ཤེས་བྱ་ཐམས་
ཅད་མངོན་སུམ་དུ་གཟིགས་པ་རྣམས་ཀྱིས། འགྲོ་བ་ལ་ཕན་པར་བཞེད་ནས་བདག་
དང་མེད་པ་གཉིས་ཀ་ཡང་བདེན་པར་མེད་དོ་ཞེས་བསྟན་ཏེ། དབུ་མའི་ལམ་བདག་
བདེན་པར་གྲུབ་པ་དང་། བདག་མེད་བདེན་པར་གྲུབ་པ་གང་ཡང་མ་ཡིན་པ། འདི་ཡོད་
ན་འདི་འབྱུང་ལ། འདི་མེད་ན་འདི་མི་འབྱུང་ཞེས་བྱ་བ་འདི་ཙམ་ཞིག་བསྟན་ཏོ། །ཞེས་
པའི་དོན་ཡིན་ནོ། །འདི་ཡོད་པས་འདི་བྱུང་ལ། འདི་མེད་(༡༠༠ན)ན་འདི་མི་འབྱུང་ངོ་
ཞེས་པའི་དོན་གང་ཡིན་ཞེ་ན། འདི་ནི་སྟོང་ཉིད་ཟབ་མོ་སྟོན་པའི་ཚིག་ཡིན་ཏེ། བདེན་
པས་སྟོང་པ་མིན་པའི་ཆོས་འདི་ཅུང་ཟད་ཅིག་ཡོད་ན། སྟོང་ཉིད་བདེན་པར་གྲུབ་པ་
ཅི་ཡོད་དགོས་ནའང་། སྟོང་ཉིད་བདེན་པར་གྲུབ་པ་ཅུང་ཟད་ཀྱང་ཡོད་པ་མིན་ཏེ།
བདེན་པས་མི་སྟོང་པའི་ཆོས་ཅུང་ཟད་ཀྱང་མེད་པའི་ཕྱིར། ཞེས་པའི་དོན་ནོ། །མདོར་
ན་བདག་དང་བདག་མེད་གཉིས་ཀ་བདེན་པར་མེད་པ་སྟོང་ཉིད་མཐར་ཐུག་མིན་ཞེས་
པའི་དོན་ཡིན་པས་ལུགས་འདི་ལ་རྗེ་ཙོང་ཁ་པའི་གསུང་ལ་བརྟེན་ནས་འབྲུ་ཐེབས་
ཀྱིས། དེ་ལྟ་མིན་པར་ཚིག་འདི་ཙམ་ལ་ཡང་འབྲུ་ཇི་ལྟ་བ་བཞིན་ཐེབས་པ་ནི་ཤིན་ཏུ་
དཀའོ། །དེ་ལྟར་ཡང་རྩ་ཤེ་ལས། གལ་ཏེ་སྟོང་མིན་ཅུང་ཟད་ཡོད། །སྟོང་པ་ཅུང་
ཟད་ཡོད་པར་འགྱུར། །མི་སྟོང་ཅུང་ཟད་ཡོད་མིན་ན། །སྟོང་པ་ཡོད་པར་ག་ལ་འགྱུར། །
ཞེས་གསུངས་པ་དང་དོན་གཅིག་གོ ། ས་
གཞན་ཡང་། བུདྡྷ་པཱ་ལི་ཏ་ལས། སྨྲས་པ་དེ་ལྟར་བདག་དང་བདག་གི་མེད་ན་ཇི་
ལྟར་སངས་རྒྱས་བཅོམ་ལྡན་འདས་རྣམས་ཀྱིས་དེ་དང་དེར་བདག་བསྟན་པ་མཛད།
བཤད་པ། བདག་མེད་པ་ཁོ་ནའོ་ཞེས་བྱ་བ་དེ་ཡང་མི་སྨྲ་སྟེ། ཞེས་རྩ་ཤེའི་ལུང་དྲངས་
- 290 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ནས་བསྒྲུབས་པ་དང་། ཤེས་རབ་སྒྲོན་མེ་དང་ཚིག་གསལ་དུ་ཡང་བདག་གི་མེད་ན་ཇི་
ལྟར་སངས་རྒྱས་བཅོམ་ལྡན་འདས་རྣམས་ཀྱི་དེ་དང་དེར་བདག་བསྟན་པ་མཛད།
བཤད་པ། བདག་མེད་པ་ཁོ་ནའོ་ཞེས་བྱ་བ་དེ་ཡང་མི་སྨྲ་སྟེ། ཞེས་རྩ་ཤེའི་ལུང་དྲངས་
ནས་བསྒྲུབས་པ་དང་། ཤེས་རབ་སྒྲོན་མེ་དང་ཚིག་གསལ་དུ་ཡང་བདག་ཡོད་པར་
མང་དུ་བཤད་འདུག་པ་ལ། ཁྱེད་ཀྱིས་གོང་འོག་ཀུན་ཏུ་བདག་མེད་ཅེས་ཡང་ཡང་
སྨྲས་འདུག་པ་འདི། འགྲེལ་པ་འགྲེལ་བཤད་ཐམས་ཅད་ཀྱི་དོན་དང་རྒྱབ་འགལ་ལོ། །
གསུམ་པ་ཚིག་གསལ་ལས་གསུངས་ཚུལ་ལ་ཡང་གཉིས་ཡོད་པའི་དང་པོ་འཆད་
པ་ལ། ཚིག་གསལ་ལས་བཅོམ་ལྡན་འདས་ཀྱིས་ནི་སྤྱིར་གསུང་རབ་ལས། (༡༠༠བ)
བདག་གོ་ཞེས་ཀྱང་བཏགས་གྱུར་ཅིང་། །བདག་མེད་ཅེས་ཀྱང་བསྟན་པར་འགྱུར། །
སངས་རྒྱས་རྣམས་ཀྱིས་བདག་དང་ནི། །བདག་མེད་འགའ་མེད་ཅེས་ཀྱང་བསྟན། །
འདིས་དགོངས་པ་ནི་འདི་ཡིན་ཏེ། འདི་ན་གང་དག་ལྟ་བ་ངན་པའི་རབ་རིབ་ཀྱི་ལིང་
ཐོག་མཐུག་པོས་བློའི་མིག་མ་ལུས་པར་བཀབ་པས་དངོས་པོའི་རྣམ་པ་འཇིག་རྟེན་པའི་
ལྟ་བ་དྲི་མ་མེད་པའི་ཡུལ་ལས་མ་འདས་ཀྱང་། མ་མཐོང་བར་གྱུར་པ་ཐ་སྙད་ཀྱི་བདེན་
པ་ལ་གནས་པ་ཁོ་ན་ཡིན་བཞིན་དུ། ས་དང་ཆུ་དང་མེ་དང་རླུང་ཞེས་བྱ་བའི་དེ་ཁོ་ན་
ཉིད་ཙམ་གྱི་རྗེས་སུ་འཇུག་པ་ལྷུར་ལེན་པ། རྩ་དང་ཆན་དང་ཕབས་དང་། ཆུ་དང་དྲོད་
ལ་སོགས་པ་རྫས་ཀྱི་ཁྱད་པར་ཡོངས་སུ་སྨིན་པ་ཙམ་གྱི་རྐྱེན་ལས་བྱུང་ཞིང་། མྱོས་
པ་དང་བརྒྱལ་བ་ལ་སོགས་པའི་ནུས་པའི་ཁྱད་པར་དང་ལྡན་པའི་ཆང་དམིགས་པ་
ལྟར། བློ་ནུར་ནུར་པོ་ལ་སོགས་པའི་འབྱུང་བ་ཆེན་པོ་ཡོངས་སུ་སྨིན་པ་ཙམ་ལས་བྱུང་
བ་ ཉིད་སྨྲ་བ་ སྔོན་ གྱི་མཐའ་ དང་ ཕྱི་མའི་མཐའ་ ལ་ སྐུར་ པ་ འདེབས་པར་ཞུགས་
པ། འཇིག་རྟེན་འདི་ ཡང་ མེད། ལེགས་པར་ བྱས་ པ་ དང་ ཉེས་ པར་ བྱས་པའི་ལས་
ཀྱི་འབྲས་བུའི་རྣམ་པར་སྨིན་པ་ཡང་མེད། སེམས་ཅན་རྫུས་ཏེ་སྐྱེ་བ་མེད་དོ་ཞེས་བྱ་བ་
- 291 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལ་སོགས་པས་འཇིག་རྟེན་ཕ་རོལ་དང་བདག་ལ་སྐུར་པ་འདེབས་པར་བྱེད་པ། དེ་ལ་
སྐུར་པ་བཏབ་པས་འབྲས་བུ་ཁྱད་པར་འཕགས་པ་ཡིད་དུ་འོང་བ་མཐོ་རིས་དང་བྱང་
གྲོལ་གྱི་ཁྱད་པར་འཕེན་པ་ལ་རྒྱབ་ཀྱིས་ཕྱོགས་པ། རྟག་ཏུ་རྒྱུན་མི་འཆད་པར་མི་དགེ་
བའི་ལས་མངོན་པར་འདུ་བྱེད་པ་ལ་ཞུགས་པས་དམྱལ་བ་ལ་སོགས་པའི་གཡང་ས་
ཆེན་པོར་ལྟུང་བ་ལ་མངོན་དུ་ཕྱོགས་པས་དེ་དག་གི་ཡང་དག་པ་མ་ཡིན་པའི་ལྟ་བ་དེ་
བཟློག་པར་བྱ་ཞིང་། (༡༠༡ན)གདུལ་བྱ་དམན་པ་དང་འབྲིང་པོ་དང་མཆོག་རྗེས་སུ་
གཟུང་བར་བཞེད་པས། གདུལ་བྱ་དམན་པ་སྡིག་པ་མི་དགེ་བ་བྱེད་པ་རྣམས་མི་དགེ་
བ་ལས་བཟློག་པར་བྱ་བའི་ཕྱིར། སངས་རྒྱས་བཅོམ་ལྡན་འདས་སྤྱོད་པ་བརྒྱད་ཁྲི་
བཞི་སྟོང་གི་དབྱེ་བས་ཐ་དད་པའི་སེམས་ཅན་གྱི་ཁམས་ཀྱི་བསམ་པ་ཇི་ལྟ་བ་བཞིན་དུ་
རྗེས་སུ་གཤེགས་པ། སེམས་ཅན་གྱི་ཁམས་མ་ལུས་པ་བསྒྲལ་བར་ཐུགས་དམ་བཅས་
པ་སྒྲུབ་པ་ལྷུར་མཛད་པ། ཐབས་དང་མཁྱེན་རབ་དང་། ཐེག་པ་ཆེན་པོ་དང་ལྡན་
པ། འགྲོ་བ་དུ་མའི་དཔེ་ཟླ་མི་མངའ་བའི་གཉེན། ཉོན་མོངས་པའི་ནད་མ་ལུས་པར་
གསོ་བར་མཛད་པ། སྨན་པའི་རྒྱལ་པོ་ཆེན་པོ་རྣམས་ཀྱིས་འགའ་ཞིག་ཏུ་བདག་གོ་
ཞེས་བཏགས་གྱུར་ཅིང་སྟེ་བཞག་པར་གྱུར་ཏོ། །རྒྱུ་མེད་པར་སྨྲ་བ་དག་པའི་འཐད་པ་
ནི། བྱེད་པ་པོ་དང་ལས་བརྟག་པ་དང༌། རྒྱུ་མེད་ལས་ཀྱང་མིན། །ཞེས་བྱ་བ་དེ་དབུ་མ་
ལ་འཇུག་པ་ལས་རྒྱས་པར་ཤེས་པར་བྱ་སྟེ། དེ་དགག་པའི་ཕྱིར་འདིར་ཡང་འབད་པ་
མི་བྱའོ། །གང་དག་དགེ་བའི་ལས་བྱེད་ཅིང་མི་དགེ་བ་ལས་ལོག་པ། བདག་ཡང་དག་
པར་ལྟ་བ་མཁྲེགས་པ་བྱ་སྲད་བུ་ཆེས་ཤིན་ཏུ་རིང་བས་བརྗོད་པ་ལྟར་ཤིན་ཏུ་རིང་པོར་
ཕྱིན་ཡང་ཁམས་གསུམ་ལས་ཤིན་ཏུ་འདས་ནས་མྱ་ངན་ལས་འདས་པའི་གྲོང་ཁྱེར་ཞི་
བར་འགྲོ་བར་མི་ནུས་པ་གདུལ་བྱ་བར་མ་དེ་ཉིད་འཇིག་ཚོགས་ལ་ལྟ་བར་མངོན་པར་
ཞེན་པས་ལྷོད་པར་བྱ་བའི་ཕྱིར་དང་། མྱ་ངན་ལས་འདས་པ་ལ་འདུན་པ་བསྐྱེད་པར་
- 292 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བྱ་བའི་ཕྱིར་ནི། སངས་རྒྱས་བཅོམ་ལྡན་འདས་རྣམས་ཀྱིས། བདག་མེད་ཅེས་ཀྱང་
བསྟན་པར་འགྱུར། །གང་དག་སྔོན་གོམས་པའི་ཁྱད་པར་གྱིས་ཟབ་(༡༠༡བ)མོའི་ཆོས་
ལ་ལྷག་པར་མོས་པ་རྗེས་སུ་འགྲེལ་པའི་ས་བོན་ཡོངས་སུ་སྨིན་པར་གྱུར་པ་ཐོབ་པ།
མྱ་ངན་ལས་འདས་པ་ལ་ཉེ་བར་གནས་པ། བདག་ལ་ཆགས་པ་དང་བྲལ་བ། ཐུབ་
པའི་དབང་པོའི་གསུང་རབ་ཀྱི་དོན་གྱི་དེ་ཁོ་ན་ཉིད་མཆོག་ཏུ་ཟབ་པའི་གཏིང་དཔོག་
པར་ནུས་པ། གདུལ་བྱ་མཆོག་ཏུ་གྱུར་པ་དེ་དག་ལ་ནི་ལྷག་པར་མོས་པའི་ཁྱད་པར་
ངེས་པར་བཟུང་ནས། སངས་རྒྱས་རྣམས་ ཀྱིས་བདག་དང་ནི། །བདག་མེད་འགའ་
མེད་ཅེས་ཀྱང་བསྟན་ཏེ། ཇི་ལྟར་བདག་ཏུ་ལྟ་བ་ཡང་དག་པ་མ་ཡིན་པ་དེ་བཞིན་དུ།
དེའི་གཉེན་པོར་གྱུར་པ་བདག་མེད་པར་ལྟ་བ་ཡང་དག་པ་མ་ཡིན་པ་ཉིད་དོ། །དེ་ལྟར་
ན་བདག་འགའ་ཡང་མེད་ལ། བདག་མེད་པ་འགའ་ཡང་མེད་དོ་ཞེས་བསྟན་པ་ཡིན་
ནོ། །ཇི་སྐད་མདོ་ལས། འོད་སྲུངས། བདག་ཅེས་བྱ་བ་འདི་ནི་མཐའ་གཅིག་གོ །
བདག་མེད་ཅེས་བྱ་བ་འདི་ནི་མཐའ་གཉིས་པའོ། །མཐའ་དེ་གཉིས་ཀྱི་དབུས་གང་ཡིན་
པ་དེ་ནི་གཟུགས་མེད་པ། བསྟན་དུ་མེད་པ། རྟེན་མེད་པ། སྣང་བ་མེད་པ། རྣམ་པར་
རིག་པ་མེད་པ། གནས་མེད་པ་སྟེ། འོད་སྲུངས་འདི་ནི་དབུ་མའི་ལམ་ཆོས་རྣམས་
ལ་ཡང་དག་པར་སོ་སོར་རྟོག་པ་ཞེས་བྱའོ། །ཞེས་གསུངས་སོ། །འཕགས་པ་རིན་པོ་
ཆེའི་འཕྲེང་བ་ལས་ཀྱང་། དེ་ལྟར་བདག་དང་བདག་མེད་པ། །ཡང་དག་ཇི་བཞིན་
དམིགས་སུ་མེད། །བདག་དང་བདག་མེད་ལྟ་བ་ནི། །དེ་ཕྱིར་ཐུབ་པ་ཆེན་པོས་བཟློག །
མཐོང་དང་ཐོས་སོགས་ཐུབ་པ་ཡིས། །བདེན་མིན་རྫུན་པ་མིན་པར་གསུངས། །ཕྱོགས་
ལས་མི་མཐུན་ཕྱོགས་འགྱུར་བས། །དེ་དག་གཉིས་ཀ་དོན་དུ་མིན། །ཞེས་གསུངས་
སོ། །གང་གི་ཕྱིར་དེ་ལྟར་འདུལ་(༡༠༢ན)བའི་སྐྱེ་བོ་དམན་པ་དང་། བར་མ་དང་
མཆོག་གི་བསམ་པ་ཐ་དད་པ་ཉིད་ཀྱིས་བདག་དང་བདག་མེད་པ་དང་། གཉིས་ཀ་དགག་
- 293 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་སྒོ་ནས་སངས་རྒྱས་བཅོམ་ལྡན་འདས་རྣམས་ཀྱིས་ཆོས་བསྟན་པ་ལ་འཇུག་པ་དེའི་
ཕྱིར། དབུ་མ་པ་རྣམས་ལ་ལུང་གི་གནོད་པ་མེད་དོ། །དེ་ཉིད་ཀྱི་ཕྱིར་སློབ་དཔོན་
འཕགས་པ་ལྷས། བསོད་ནམས་མིན་པ་དང་པོར་བཟློག །བར་དུ་བདག་ནི་བཟློག་
པ་དང་། །ཕྱིས་ནི་ལྟ་ཞིག་ཀུན་བཟློག་པ། །གང་གིས་ཤེས་དེ་མཁས་པ་ཡིན། །ཞེས་
གསུངས་སོ། །
དེ་བཞིན་དུ་སློབ་དཔོན་གྱི་ཞལ་སྔ་ནས་ཀྱང་། བརྡ་སྤྲོད་པ་བདག་ཇི་ལྟ་བུར། །ཡི་
གེའི་ཕྱི་མོ་ཀློག་འཇུག་ལྟར། །དེ་བཞིན་སངས་རྒྱས་གདུལ་བྱ་ལ། །ཇི་ཙམ་བཟོད་པའི་
ཆོས་སྟོན་ཏོ། །ཁ་ཅིག་ལ་ནི་སྡིག་པ་ལས། །རྣམ་པར་བཟློག་ཕྱིར་ཆོས་སྟོན་ཏོ། །ཁ་
ཅིག་བསོད་ནམས་གྲུབ་བྱའི་ཕྱིར། །ཁ་ཅིག་ལ་ནི་གཉིས་བརྟེན་པ། ཁ་ཅིག་ལ་ནི་
གཉིས་མི་བརྟེན། །ཟབ་མོ་ཁུ་འཁྲིག་ཅན་འཇིག་པ། །སྟོང་ཉིད་སྙིང་རྗེའི་སྙིང་པོ་ཅན། །
བྱང་ཆུབ་བསྒྲུབ་པ་ཁ་ཅིག་ལའོ། །ཞེས་གསུངས་སོ། །ཞེས་པ་འདི་གསུངས། འདི་དག་
གི་དོན་ནི། ཁོ་ན་རེ། ཁྱེད་ཀྱི་གཞུང་ལས། ནང་དང་ཕྱི་རོལ་ཉིད་དག་ལ། །བདག་དང་
བདག་གི་སྙམ་ཟད་ན། །ཉེ་བར་ལེན་པ་འགག་འགྱུར་ཞིང་། །དེ་ཟད་པ་ན་སྐྱེ་བར་
ཟད། །ཅེས་དེ་ཁོ་ན་ཉིད་མངོན་སུམ་དུ་རྟོགས་པའི་ངོར་ཕྱི་ནང་གི་དངོས་པོ་མ་དམིགས་
པས་འཇིག་ལྟའི་རྣམ་རྟོག་ཟད་པ་དེ་ཁོ་ན་ཉིད་ཡིན་ན། མདོ་ལས། བདག་ཉིད་བདག་གི་
མགོན་ ཡིན་གྱི། །གཞན་ནི་སུ་ཞིག་མགོན་དུ་འགྱུར། །བདག་ཉིད་ལེགས་ པར་ དུལ་
བས་ནི། །མཁས་(༡༠༢བ)པས་མཐོ་རིས་ཐོབ་པར་འགྱུར། །ཞེས་དང༌། གནག་དང་དཀར་
བའི་ལས་ནི་འཇིག་མི་འགྱུར། །བདག་གིས་བྱས་པ་མྱོང་བར་འགྱུར་བ་ཡིན། །
ཞེས་མང་དུ་གསུངས་པ་དང་ཇི་ལྟར་མི་འགལ་ཞེ་ན། དེའི་ལན་སྟོན་པ་ལ། བདག་གོ་
ཞེས་ཀྱང་བཏགས་གྱུར་ཅིང་། །ཞེས་སོགས་གསུངས། དེའི་དོན་ནི། གང་དག་འཇིག་
རྟེན་སྔ་མ་ནས་འདིར་འོང་བ་དང་། འདི་ནས་འཇིག་རྟེན་ཕ་རོལ་ཏུ་འགྲོ་བའི་སེམས་
- 294 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཅན་དང་བདག་དང་འདིར་སྤྱད་པའི་དཀར་ནག་གི་ལས་ལས་ཕ་རོལ་ཏུ་བདེ་སྡུག་འབྱུང་
བ་ལ་སྐུར་པ་འདེབས་པའི་གདུལ་བྱ་དམན་པ་སྡིག་པ་ལ་འཛེམ་མེད་དུ་འཇུག་པ་
རྣམས་ལས་འབྲས་ཀྱི་ངེས་པ་བསྐྱེད་ནས་མི་དགེ་བ་ལས་བཟློག་པའི་ཕྱིར། སངས་
རྒྱས་རྣམས་ཀྱིས་མདོ་སྡེ་ཁ་ཅིག་ཏུ་བདག་གོ་ཞེས་ཀྱང་བཏགས་པར་གྱུར་པ་སྟེ་གང་
ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་ཡུལ་སུན་མ་གྱུར་པར། ལས་གསོག་
པ་དང་འབྲས་བུ་མྱོང་བའི་བདག་ཡོད་པར་གསུངས་སོ། །དེའི་རྗེས་སུ་གང་དག་དགེ་
བ་བྱེད་ཅིང་མི་དགེ་བ་ལས་ཟློག་པ་བདག་ཏུ་ལྟ་བ་དམ་པོས་བཅིངས་པ་བྱ་སྲད་བུ་
ཤིན་ཏུ་རིང་པོས་བརྗོད་པ་ལྟར། ཤིན་ཏུ་རིང་བར་ཕྱིན་ཀྱང་ཁམས་གསུམ་ལས་འདས་
ནས་ཐར་པའི་གྲོང་ཁྱེར་དུ་འགྲོ་མི་ནུས་པའི་གདུལ་བྱ་བར་མ་དེ་དག་འཇིག་ལྟ་ལྷོད་
པར་བྱ་བའི་ཕྱིར། མྱང་འདས་ལ་འདུན་པ་བསྐྱེད་པའི་ཕྱིར་དུ་མདོ་ཁ་ཅིག་ཏུ་གང་ཟག་
རང་རྐྱ་ཐུབ་པའི་རྫས་ཡོད་ཀྱི་བདག་མེད་དོ་ཞེས་ཀྱང་བསྟན་པར་གྱུར་ཏོ། །གང་དག་
སྔོན་གོམས་པའི་ཁྱད་པར་གྱི་ཆོས་ཟབ་མོ་ལ་ལྷག་པར་མོས་པའི་ས་བོན་སྨིན་པ་
གསུང་རབ་ཀྱི་དོན་ཤིན་ཏུ་ཟབ་པའི་གཏིང་དཔོག་ནུས་པའི་གདུལ་བྱ་མཆོག་ལ་ནི།
(༡༠༣ན)བདག་འགའ་དང་བདག་མེད་པ་འགའ་ཡང་ཡང་དག་པའམ་ངོ་བོ་ཉིད་ཀྱིས་
གྲུབ་པ་མེད་དོ་ཞེས་ཀྱང་བསྟན་ཏོ། །དེ་ལ་འོད་སྲུངས་ཀྱིས་ཞུས་པ་དང༌། རིན་ཆེན་
འཕྲེང་བའི་ལུང་གཉིས་དྲངས་ལ། དེ་ཡང་རིན་ཆེན་འཕྲེང་བར། དེ་ལྟར་བདག་དང་
བདག་མེད་པར། །ཡང་དག་ཇི་བཞིན་དམིགས་སུ་མེད། །ཅེས་དང༌། ཕྱོགས་ལས་མི་
མཐུན་ཕྱོགས་འགྱུར་བས། །དེ་དག་གཉིས་ཀ་དོན་དུ་མིན། །ཞེས་གསུངས་ལ། དེ་
ལ་ཐ་སྙད་བདག་དང་བདག་མེད་གཉིས་ཀ་ཡོད་མོད་ཀྱང༌། དོན་དམ་པར་མེད་པས་
ཡང་དག་པར་དམིགས་སུ་མེད་པ་དང་། མཐུན་ཕྱོགས་བདག་མེད་དང་། དེའི་མཐུན་
ཕྱོགས་བདག་གཉིས་ཀ་དོན་དུ་བདེན་པར་མེད་ཅེས་གསུངས་སོ། །བཤད་ཚུལ་དང་
- 295 -



བྷོ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པོ་འདི་ནི་བཞི་བརྒྱ་པ་ལས། བསོད་ནམས་མིན་པ་དང་པོར་ཟློག །ཅེས་སོགས་དང་།
རིན་ཅེན་འཕྲེང་བར། བརྡ་སྤྱོད་པ་དག་ཇི་ལྟ་བུར། །ཞེས་སོགས་དང་མཐུན་ལ། དེ་ཡང་
བཞི་བརྒྱའི་རྐང་པ་དང་པོ་གཉིས་ཀྱིས་དོན་སྔར་བཤད་པ་རྣམས་དང་མཐུན་ཞིང་།
རྐང་པ་ཕྱི་མ་གཉིས་ཀྱི་དོན་དཔལ་ལྡན་ཟླ་བས་བཤད་ཚུལ་ནི། དེའི་འགྲེལ་པར། ཕྱི་
ནས་བདག་ལ་ཆགས་པ་ཡང་དག་པར་སྟོན་པའི་ཕུང་པོ་དང་ཁམས་དང་སྐྱེ་མཆེད་དག་
ལ་ཆགས་པ་ཡང་ཡོངས་སུ་གཏོང་བར་བྱ་བའི་ཕྱིར། དངོས་པོ་ཐམས་ཅད་བཟློག་པར་
བྱའོ། །དེའི་ཕྱིར་དེ་ལྟར་ན་བློ་དང་ལྡན་པ་འདི་ལེན་པ་མེད་པར་ཡོངས་སུ་མྱ་ངན་
ལས་འདའ་སྟེ། དེ་ལྟར་རིམ་པ་འདིའི་སྒོ་ནས་གང་ཞིག་གིས་ཐམས་ཅད་ཟློག་པའི་
ཐབས་ཤེས་པ་དེ་ལ་ནི། སངས་རྒྱས་བཅོམ་ལྡན་འདས་ཀྱི་(༡༠༣བ)བསྟན་པ་མཁས་
པ་ཞེས་བརྗོད་དོ། །ནད་ཕྱིར་བཅོས་པའི་བྱ་བ་བཞིན་ནོ། །ཇི་ལྟར་ནད་ཕྱིར་བཅོས་
པ་དག་བྱ་བ་ལ་སྣུམ་ཆོས་ལ་སོགས་པ་དག་བྱས་དང་། བྱ་བ་དང་འགལ་བ་སྤྱོད་པའི་
སྐྱོན་དུ་མི་འགྱུར་བ་དེ་བཞིན་དུ་ཐར་བའི་ཚུལ་ལ་ཡང་ངོ༌། །ཡང་ཇི་ལྟར་ལེན་པ་མེད་
པ་ཉིད་འདི་འཐོབ་ཅེ་ན། དངོས་པོ་ཐམས་ཅད་རང་བཞིན་མེད་པ་ཉིད་དུ་མཐོང་བ་
ལས་སོ། །ཞེས་ཐ་མར་ལྟ་བ་ཀུན་ཟློག་པའི་སྐབས་ཀྱི་ལྟ་བ་དེ་དངོས་པོ་ཐམས་ཅད་
རང་བཞིན་མེད་པར་རྟོགས་པ་ལ་གསལ་བ་བཤད་པའི་ཕྱིར། ཚིག་གསལ་ལས་བཤད་
ཚུལ་གཉིས་པ་ནི། ཡང་དེ་ཉིད་ལས། ཡང་ན་འདིའི་དོན་གཞན་ཡིན་ཏེ། འདུ་བྱེད་
སྐད་ཅིག་རེ་རེ་ལ་འཇིག་པའི་ངང་ཅན་རྣམས་ལ་ལས་དང་འབྲས་བུའི་འབྲེལ་བ་
མེད་པར་བལྟས་ནས། གྲངས་ཅན་ལ་སོགས་པ་དག་གིས་བདག་གོ་ཞེས་ཀྱང་བཏགས་
གྱུར་ཅིང་། འཐད་པས་འཁོར་བ་པོ་བདག་མ་མཐོང་ཞིང་འཇིག་རྟེན་རྒྱང་འཕེན་པ་དག་
གིས། ཇི་ཙམ་དབང་པོའི་སྤྱོད་ཡུལ་བ། །སྐྱེས་བུ་དེ་ཙམ་ཉིད་དུ་ཟད། །བཟང་མོ་
མང་ཐོས་གང་སྨྲ་བ། །དེ་དག་སྤྱང་ཀིའི་རྗེས་དང་འདྲ། །ཞེས་བྱ་བ་ལ་སོགས་པས།
- 296 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བདག་མེད་ཅེས་ཀྱང་བསྟན་པར་འགྱུར་ལ། རབ་རིབ་ཅན་གྱིས་དམིགས་ པའི་ སྐ་
ཤད་དག་ལ་རབ་རིབ་མེད་པ་དག་པ་ལྟར་དངོས་པོ་བྱིས་པའི་སྐྱེ་བོས་བཏགས་པ་
བདག་དང་བདག་མེད་ པ་ ལ་སོགས་ པའི་ རང་གི་ངོ་བོ་རྣམ་པ་ཐམས་ཅད་དུ་མ་
གཟིགས་པ་བཅོམ་ལྡན་འདས། སངས་རྒྱས་རྣམས་ཀྱིས་བདག་དང་ནི། །བདག་མེད་
འགའ་མེད་ཅེས་ཀྱང་བསྟན། །ཅེས་བྱ་བའོ། །ཞེས་གསུངས། དེའི་དོན་འགྲེལ་པ་སྔ་
མ་གཉིས་དང་འཆད་(༡༠༤ན)ཚུལ་གཅིག་པས། དང་པོ་ནི། གྲངས་ཅན་པས་འདུས་
བྱས་སྐད་ཅིག་གིས་འཇིག་པའི་ངང་ཅན་རྣམས་ལས་དང་འབྲས་བུའི་འབྲེལ་བ་མེད་
པར་བལྟས་ནས། བདག་རྟག་པ་ཡོད་ཅེས་ཀྱང་བཏགས་སོ། །རྒྱང་འཕེན་པ་ལ་སོགས་
པས། ཅི་ཙམ་དབང་པོའི་སྤྱོད་ཡུལ་བ། །སྐྱེས་བུ་དེ་ཙམ་ཉིད་དུ་ཟད། །ཅེས་སྨྲས་ནས་
སྐྱེ་བ་སྔ་ཕྱིར་འགྲོ་འོང་བྱེད་པའི་བདག་མེད་དོ་ཞེས་ཀྱང་བཏགས་སོ། །ཞེས་པ་ནི་རྐང་
པ་དང་པོ་གཉིས་ཀྱི་དོན་མུ་སྟེགས་པའི་འདོད་པ་བརྗོད་པ་ཡིན་ལ། རྐང་པ་ཕྱི་མ་
གཉིས་ཀྱི་སངས་རྒྱས་ཀྱི་གསུང་རབ་ལས་བཤད་ཚུལ་སྟོན་པ་ཡིན་ཏེ། སངས་རྒྱས་ཀྱི་
གདུལ་བྱ་བློ་མཆོག་ཏུ་གྱུར་པ་རྣམས་ལ། བདག་དང་བདག་མེད་གཉིས་ཀ་རང་བཞིན་
གྱིས་མེད་ཅེས་བསྟན་པ་ཡིན་ནོ། །དེས་ན་ཁྱེད་ཀྱིས་རྩ་ཤེ་ལས། བདག་གོ་ཞེས་ཀྱང་
བཏགས་གྱུར་ཅིང་། །ཞེས་སོགས་དང་། བཞི་བརྒྱ་པ་ལས། བསོད་ནམས་མིན་པ་དང་
པོར་ཟློག །ཅེས་སོགས་ཀྱིས་ཀླུ་སྒྲུབ་ཡབ་སྲས་བཞེད་པའི་འཁོར་ལོ་གསུམ་གྱི་རྣམ་
གཞག་བསྟན་ཅིང་། ཁྱད་པར་རྐང་པ་ཕྱི་མ་གཉིས་ཀྱིས་རང་བཞིན་མེད་པ་ཡང་དགག་
བྱར་བཤད་ནས། ཡོད་མིན་མེད་མིན་སྒོམ་ཚུལ་བསྟན་པ་ཡིན་ནོ། །ཞེས་ཟེར་བ་
ནི། འགྲེལ་བྱེད་རྣམས་ཁྱད་དུ་བསད་ནས་བླུན་པོ་རྣམས་མགོ་སྐོར་བའི་ཆེད་དུ་བརྫུན་
ཆེན་པོ་ལབས་པ་ཡིན་ཏེ། དེ་ཡང་འགྲེལ་པ་གསུམ་གར། བདག་གོ་ཞེས་ཀྱང་བཏགས་
གྱུར་ཅིང་། །ཞེས་སོགས་ཀྱི་དོན་འཆད་པ་ན། སངས་རྒྱས་ཀྱིས་གདུལ་བྱ་གདུལ་བའི་
- 297 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
རིམ་པ་བསྟན་པའི་བཤད་ཚུལ་གཅིག་དང་ (༡༠༤བ)རྐང་པ་དང་པོ་གཉིས་ཀྱིས་ཕྱི་
རོལ་བའི་འདོད་པ་བརྗོད་ནས། རྐང་པ་ཕྱི་མ་གཉིས་སངས་རྒྱས་ཀྱི་བཞེད་པ་སྟོན་པ་
ལ་སྦྱོར་བའི་ཚུལ་གཉིས་བཤད་ཅིང་། བཤད་ཚུལ་ཕྱི་མ་ལྟར་ན། ཀླུ་སྒྲུབ་ཀྱི་ལུགས་
ཀྱི་འཁོར་ལོ་གསུམ་གྱི་རྣམ་གཞག་སྟོན་པ་ལ་སྦྱོར་བ་ཁེགས་ཤིང་། བཤད་ཚུལ་དང་
པོ་ལྟར་ན་ཁྱེད་ཀྱིས་ལྟ་བའི་འཇོག་ཚུལ་བཀག་པ་ཡིན་ཏེ། དེ་ཡང་ཐ་མ་ལྟ་བ་ཀུན་
ཟློག་གི་སྐབས་སུ་ཤེས་རབ་སྒྲོན་མེར་དོན་དམ་པར་བདག་དང་བདག་མེད་པ་འགའ་
ཡང་མེད་པར་བསྟན་པ་མཛད་པས་ཞེས་གནས་ལུགས་མཐར་ཐུག་སྒོམ་པའི་ཚེ།
བདག་དང་བདག་མེད་པ་ཐམས་ཅད་དོན་དམ་པར་མེད་པར་སྒོམ་དགོས་ཞེས་བཤད།
ཚིག་གསལ་དུ་རིན་ཆེན་འཕྲེང་བ་དྲངས་ནས་བདག་དང་བདག་མེད་གཉིས་ཀ་ཡང་དག་
པར་གྲུབ་པ་མེད་པར་བསྒོམ་དགོས་ཞེས་བཤད། བཞི་བརྒྱ་པའི་འགྲེལ་པར་དངོས་
པོ་ཐམས་ཅད་རང་བཞིན་མེད་པར་བསྒོམ་དགོས་ཞེས་བཤད་འདུག་པ། ཀླུ་སྒྲུབ་ཡབ་
སྲས་ཀྱི་གཞུང་དང་འགྲེལ་པ་དྲི་མ་མེད་པ་རྣམས་སོར་བཞག་ནས། རྗེ་ཙོང་ཁ་པས་ཇི་
ལྟར་བཤད་པ་ལས་གཞན་དུ་འདའ་བར་མི་ནུས་པས། ཆོས་རྗེ་ས་སྐྱ་པཎྜི་ཏས་བཤད་
པ་ལྟར། ལན་གྱིས་ཟློག་པར་མི་ནུས་ན། །དེ་ཡི་རྗེས་འབྲང་དམ་པའི་ལུགས། །ཞེས་
གསུངས་པ་ལྟར་མཛད་ན་མི་ལེགས་སམ། །
གཞན་ཡང་། ཤེས་བྱ་ཆོས་ཅན། ཡུམ་རྒྱས་འབྲིང་བསྡུས་གསུམ་ལས་དོན་དམ་
བདེན་པ་བདེན་གྲུབ་ཏུ་བསྟན་པར་ཐལ། འཁོར་ལོ་བར་པར་དོན་དམ་བདེན་པ་བདེན་
གྲུབ་ཏུ་བསྟན་པ་གང་ཞིག །ཡུམ་རྒྱས་འབྲིང་བསྡུས་གསུམ་འཁོར་ལོ་བར་པ་ཡིན་
པ་མགོན་པོ་ཀླུ་སྒྲུབ་ཀྱི་དགོངས་པ་(༡༠༥ན)ཡིན་པའི་ཕྱིར། རྟགས་དང་པོ་དངོས་
འགལ། གཉིས་པ་མ་གྲུབ་ན། ཀླུ་སྒྲུབ་ཀྱི་ལུགས་ཀྱི་འཁོར་ལོ་བར་པའི་མཚན་གཞི་
མེད་པར་འགྱུར་རོ། །གཞན་ཡང་འཁོར་ལོ་དང་པོར་ཀུན་རྫོབ་ཐམས་ཅད་བདེན་གྲུབ་
- 298 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཏུ་བསྟན་ཅེས་ཟེར་བ་ནི་ཡིད་ལ་གང་དྲན་བྲིས་པ་སྟེ། འོ་ན་ཀུན་རྫོབ་ཐམས་ཅད་བདེན་
གྲུབ་ཏུ་ཁས་ལེན་པའི་འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ཡོད་པར་ཐལ། དམ་
བཅའ་དེའི་ཕྱིར། འདོད་མི་ནུས་ཏེ། དེ་འདྲའི་བྱེ་བྲག་སྨྲ་བ་ཡང་མེད། མདོ་སྡེ་པ་ཡང་
མེད། སེམས་ཙམ་པ་ཡང་མེད། དབུ་མ་པ་ཡང་མེད་པའི་ཕྱིར། དང་པོ་གྲུབ་སྟེ།
བྱེ་བྲག་ཏུ་སྨྲ་བས་བུམ་པ་དང་ཆུ་ལ་སོགས་པ་ཀུན་རྫོབ་ཏུ་ཡོད་ཀྱི་དོན་དམ་དུ་མེད་པར་
འདོད་པའི་ཕྱིར་ཏེ། མཛོད་ལས། གང་ལ་བཅོམ་དང་བློ་ཡིས་གཞན། །བསལ་ན་དེ་བློ་
མི་འཇུག་པ། །བུམ་ཆུ་བཞིན་དུ་ཀུན་རྫོབ་ཏུ། །ཡོད་དེ་དོན་དམ་ཡོད་གཞན་ནོ། །ཞེས་
གསུངས་པའི་ཕྱིར། རྟགས་གཉིས་པ་གྲུབ་སྟེ། མདོ་སྡེ་པས་སྤྱི་མཚན་ཐམས་ཅད་ཀུན་
རྫོབ་ཏུ་ཡོད་ཀྱང་དོན་དམ་པར་མེད་པར་འདོད་པའི་ཕྱིར། རྣམ་འགྲེལ་ལས་མདོ་སྡེ་
པའི་འདོད་པ་བརྗོད་པའི་ཚེ། གཞན་ནི་ཀུན་རྫོབ་ཡོད་པ་སྟེ། །དེ་དག་རང་སྤྱིའི་མཚན་
ཉིད་བཤད། །ཅེས་གསུངས་པའི་ཕྱིར། རྟགས་གསུམ་པ་གྲུབ་པ་སྟེ། སེམས་ཙམ་
པས་ཀུན་བརྟགས་རྣམས་ཀུན་རྫོབ་བདེན་པར་འདོད་ཀྱང་བདེན་མེད་དུ་འདོད་པའི་
ཕྱིར། རྟགས་བཞི་པ་གྲུབ་སྟེ། བདེན་གྲུབ་ཁས་ལེན་པའི་དབུ་མ་པ་མེད་པའི་ཕྱིར། །
གཞན་ཡང་། ཁྱེད་རྣམས་ཀྱི་ཕྱོགས་ལ་ཧྭ་ཤང་སྤྱོད་པ་འཁྲུལ་ཡང་ལྟ་བ་མ་འཁྲུལ།
དེ་ཕྱིར་ཧྭ་ཤང་གི་(༡༠༥༠)ལུགས་ཀྱི་ལྟ་བ་ཅི་ཡང་ཡིད་ལ་མི་བྱེད་པ་འདི་ཀ་སྒོམ་རྒྱུའི་
ལྟ་བ་མ་ནོར་བ་ཡིན་ཞེས་ཟེར་བ་མང་དུ་སྣང་མོད། འདི་ནི་སངས་རྒྱས་ཀྱི་བསྟན་པ་ལ་
བདུད་ཀྱིས་བར་ཆད་རྩོམ་པའི་ཚིག་ངན་ཡིན་ཏེ། སྤྲུལ་པའི་ཆོས་རྒྱལ་ཁྲི་སྲོང་ལྡེ་བཙན་
གྱིས། ངའི་ཡུལ་འདིར་ལྟ་བ་ཀླུ་སྒྲུབ་ཀྱི་ལུགས་སུ་གྱིས། ཧྭ་ཤང་གི་ལྟ་བ་འཛིན་པ་བྱུང་
ན་ཆད་པས་གཅོད་དོ་ཞེས་བཀའ་ཁྲིམས་བཅས་པ་ཡང་མ་ཐོས་པར་ཟད་དོ། །དེས་ན་
སློབ་དཔོན་ཀ་མཱ་ལ་ཤཱི་ལས་ཧྭ་ཤང་བཀག་པ་ཡང་། སྤྱོད་ཕྱོགས་སྐུར་པ་བཏབ་པ་
འགོག་པར་མ་ཟད། ལྟ་བའི་འདོད་ཚུལ་གཙོ་བོར་བཀག་པ་ཡིན་ཏེ། དེ་ཡང་ཧྭ་ཤང་གི་
- 299 -



D
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མདོ་སྡེ་དགོངས་འགྲེལ་དུ་སོ་སོར་རྟོག་པའི་ཤེས་རབ་དཔྱད་སྒོམ་དུ་གསུངས་པ་མཐོང་
ནས་འདི་སངས་རྒྱས་ཀྱི་བཀའ་མ་ཡིན་ཞེས་རྡོག་པས་དྲིལ་བ་ན། སློབ་དཔོན་ཀ་
མཱ་ལ་ཤི་ལས་ཏིང་ངེ་འཛིན་རྒྱལ་པོ་ལས། གལ་ཏེ་ཆོས་ལ་བདག་མེད་སོ་སོར་
རྟོག །སོ་སོར་དེ་བརྟགས་གལ་ཏེ་སྒོམ་པ་ནི། །དེ་ནི་མྱ་ངན་འདས་ཐོབ་འབྲས་བུའི་
རྒྱུ། །རྒྱུ་གཞན་གང་ཡིན་དེས་ནི་ཞི་མི་འགྱུར། །ཞེས་སོགས་ཀྱི་མདོ་མང་པོ་དྲངས་ནས་
ཅི་ཡང་ཡིད་ལ་མི་བྱེད་པ་གནས་ལུགས་མཐར་ཐུག་སྒོམ་པར་འདོད་པའི་ལོག་རྟོག་
གི་ཐ་ཆད་དེ་འགོག་པར་མཛད་ཅིང་། ཁྱད་པར་སྒོམ་རིམ་གསུམ་པ་ལས། གང་དག་
ཅི་ཡང་མི་སེམས་མི་བྱེད་པ་དེ་དག་ནི། འཁོར་བ་ལས་ཡོངས་སུ་ཐར་པར་འགྱུར་
རོ། །དེ་ལྟ་བས་ན་ཅི་ཡང་མི་བསམ་མོ། །སྦྱིན་པ་ལ་སོགས་པ་དགེ་བ་སྤྱད་པར་ཡང་
མི་བྱའོ། །སྦྱིན་པ་ལ་སོགས་པའི་སྤྱོད་པ་ནི་སྐྱེ་བོ་བླུན་པོའི་དབང་དུ་མཛད་ནས་བསྟན་
པ་ཁོ་ན་(༡༠༦ན)ཡིན་ནོ་སྙམ་དུ་སེམས་ཤིང་། ཞེས་ཧྭ་ཤང་གི་འདོད་པ་བརྗོད་ནས། དེ་
འགོག་པ་ན་དེ་ཉིད་ལས། དེ་སྐད་ཀྱང་སྨྲ་བ་དེས་ནི་ཐེག་པ་ཆེན་པོ་མཐའ་དག་སྤངས་
པ་ཡིན་ནོ། །ཐེག་པ་ཐམས་ཅད་ཀྱི་རྩ་བ་ནི་ཐེག་པ་ཆེན་པོ་ཡིན་པས། དེ་སྤངས་ན་ཐེག་
པ་ཐམས་ཅད་སྤངས་པར་འགྱུར་རོ། །འདི་ལྟར་ཅི་ཡང་མི་བསམ་མོ་ཞེས་སྨྲ་ན་ནི་ཡང་
དག་པའི་སོ་སོར་རྟོག་པའི་མཚན་ཉིད་ཀྱི་ཤེས་རབ་སྤངས་པར་འགྱུར་རོ། །ཡང་དག་
པའི་ཡེ་ཤེས་ཀྱི་རྩ་བ་ནི་སོ་སོར་རྟོག་པ་ཡིན་པས། དེ་སྤངས་ན་རྩ་བ་བཅད་པའི་
ཕྱིར། འཇིག་རྟེན་ལས་འདས་པའི་ཤེས་རབ་སྤངས་པར་འགྱུར་རོ། །འདི་ལྟར་ཅི་ཡང་
མི་བསམ་མོ་ཞེས་སྨྲས་ན་ནི་ཡང་དག་པའི་སོ་སོར་རྟོག་པའི་མཚན་ཉིད་ཀྱི་ཤེས་རབ་
སྤངས་པར་འགྱུར་རོ། །ཡང་དག་པའི་ཡེ་ཤེས་ཀྱི་རྩ་བ་ནི་སོ་སོར་རྟོག་པ་ཡིན་པ་
ལ་སོགས་པ་སྤྱད་པར་མི་བྱའོ་ཞེས་སྨྲས་པས་ཀྱང་སྦྱིན་པ་ལ་སོགས་པ་ཐབས་ཤིན་ཏུ་
ཟུར་ཕྱིན་པར་སྤངས་པ་ཡིན་ནོ། །མདོར་ན་འདི་ལྟ་སྟེ་ཤེས་རབ་དང་ཐབས་ནི་ཐེག་
- 300 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཆེན་པའོ། །དེ་སྐད་འཕགས་པ་ག་ཡ་གོ་རི་ལས་ཀྱང་གསུངས་ཏེ། བྱང་ཆུབ་སེམས་
དཔའ་རྣམས་ཀྱི་ལམ་ནི་མདོར་བསྡུ་ན་འདི་གཉིས་ཏེ། གཉིས་གང་ཞེ་ན། འདི་
ལྟ་སྟེ། ཐབས་དང་ཤེས་རབ་བོ། །འཕགས་པ་དེ་བཞིན་གཤེགས་པའི་གསང་བ་བསྟན་
པ་ལས་ཀྱང་བཀའ་སྩལ་ཏེ། ཐབས་དང་ཤེས་རབ་འདི་གཉིས་ཀྱིས་བྱང་ཆུབ་སེམས་
དཔའི་ལམ་ཐམས་ཅད་བསྡུས་པར་འགྱུར་རོ། །ཞེས་འབྱུང་ངོ་། །དེ་ཕྱིར་ཐེག་པ་ཆེན་
པོ་སྤོང་བ་ནི་ལས་ཀྱི་སྒྲིབ་པ་ཆེན་པོར་འགྱུར་རོ། །དེ་ལྟ་བས་(༡༠༦བ)ཐེག་པ་ཆེན་པོ་
སྤོང་བ། ཐོས་པ་ཉུང་བ། བདག་གི་ལྟ་བ་མཆོག་ཏུ་འཛིན་པ། སྐྱེ་བོ་མཁས་པ་ལ་
བསྙེན་པར་མ་བྱས་པ། དེ་བཞིན་གཤེགས་པའི་ གསུང་རབ་ཀྱི་ཚུལ་མ་རྟོགས་པ།
བདག་ཕུང་བར་བྱས་པས་གཞན་ཡང་ཕུང་བར་བྱེད་པ། རིགས་པ་དང་ལུང་དང་འགལ་
བའི་དུག་གིས་བཏབ་པའི་ཚིག་ནི་མཁས་པ་བདག་ལ་ལེགས་སུ་འདོད་པས་ཟས་དུག་
ཅན་བཞིན་དུ་རྒྱང་རིང་དུ་ཡོངས་སུ་སྤང་བར་བྱའོ། །ཞེས་ཧྭ་ཤང་དང་ཁྱེད་གཉིས་ལྟ་
བའི་སྒོམ་ཚུལ་སློབ་དཔོན་ཀ་མ་ལ་ཤཱི་ལས་བདག་ཕུང་གཞན་ཕུང་གི་ལྟ་བ་ཞེས་
གསུངས་པ་དེ་གཟིགས་ཨེ་བྱུང་
། མདོར་ན་སྒོམ་རིམ་གསུམ་པ་འདི་ལ་ཞིབ་ཏུ་ལྟོས་ལ་
ཕྱིན་ཆད་ལམ་ནོར་བ་ལ་ལྡོག་ཤེས་བྱས་ན་མི་ལེགས་སམ། །
འོ་ན་མདོ་ལས་མ་མཐོང་བ་ནི་མཐོང་བ་དམ་པའོ། །ཞེས་གསུངས་པ་མི་འཐད་
པར་ཐལ། གང་ལ་ཡང་མི་ལྟ་བ་ལྟ་བའི་མཆོག་ཡིན་པ་སོགས་ཁྱེད་ཀྱིས་འགོག་རིགས་
པའི་ཕྱིར། ཞེས་ཟེར་ན། འདི་ལ་དྲི་བ་ལྷག་བསམ་རབ་དཀར་ལས། འོ་ན་གང་ཡང་
ཡིད་ལ་མི་བྱེད་ཅིང་མི་སྒོམ་པ་དེ་ཀ་སྒོམ་པའི་མཆོག་ཡིན། གང་ལ་ཡང་མི་ལྟ་བ་དེ་ལྟ་
བའི་མཆོག་ཡིན། གང་ལ་ཡང་མི་སྤྱོད་པ་དེ་སྤྱོད་པའི་མཆོག་ཡིན་སྙམ་ན་ནི། དེ་འདྲ་
སྨྲ་བ་དེ་ཉམས་རྟོགས་བཟང་བཟང་འདྲ་བ་ཞིག་འདུག་སྟེ། ཞེས་སོགས་ཀྱི་ཐུགས་
ཁྲེལ་བའི་བཀའ་བཀྱོན་མཛད་ནས། འོ་ན་ཅི་ཡང་མི་མཐོང་བ་དེ་ཀ་མཐོང་བའི་མཆོག་
- 301 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དང་། གང་ལ་ཡང་མི་ལྟ་བ་དེ་ཀ་ལྟ་བའི་མཆོག་ཏུ་རྒྱལ་བས་གསུང་འདུག་པ་ཅི་ཡིན་
སྙམ་ན། དེའི་དགོངས་པ་ནི་ཤིན་ཏུ་ཟབ་པར་ཡོད་པ་དོན་དུ་གཉེར་ཞིང་གཟུ་བོར་
གནས་ན་སྔར་གྱི་རྩིང་པོ་དེ་(༡༠༧ན)རྣམས་མ་ཡིན་གྱི། ཕ་བླ་མ་མཁས་པའི་མན་ངག་
ཁུངས་མ་ཁོ་བོས་འབོགས་པར་འདོད་དེ། རེ་ཞིག་དུས་ལ་མ་གནང་བས། ཞེས་
གསུངས་ནས་སྐབས་འདིར་གསལ་བར་མ་བཤད་ལ། འོན་ཀྱང་རྗེའི་གསུང་རབ་གཞན་
ལ་བརྟེན་ནས་ཁོ་བོས་ཅུང་ཟད་བཤད་པར་བྱ་སྟེ། དེའི་དོན་ནི། ཕུང་སོགས་ཀྱི་གནས་
ལུགས་མངོན་སུམ་དུ་གཟིགས་པའི་མཉམ་གཞག་གི་གཟིགས་ངོར། ཕུང་སོགས་མེད་
པའམ་ཕུང་སོགས་མ་མཐོང་བ་དེ་ཀ་ཕུང་སོགས་ཀྱི་གནས་ལུགས་མཐོང་བ་མ་རྟོགས་
པའི་དོན་དུ་འཇོག་གོ་ཞེས་པའི་དོན་ནོ། །དེ་ལྟར་མ་ཡིན་པར་ཁྱེད་འདོད་པ་ལྟར་ན།
རིགས་པ་འདི་ལ་ལན་ཐོབ་ཅིག །ཤེས་བྱ་ཆོས་ཅན། ཆོས་ཐམས་ཅད་བརྟགས་
ཤིང་དཔྱད་པའི་ཚེ་ན་མེད་པར་སྒོམ་པ་དེ་ཤེར་ཕྱིན་གྱི་དོན་སྒོམ་པ་མ་ཡིན་པར་ཐལ།
ཤེར་ཕྱིན་གྱི་དོན་སྒོམ་པ་ལ་ཅི་ཡང་ཡིད་ལ་མི་བྱེད་པའི་སྤྲོས་བྲལ་དེ་སྒོམ་དགོས་པའི་
ཕྱིར། རྟགས་དངོས། འདོད་ན། མདོ་སྡུད་པ་ལས། གང་ཚེ་འདུས་བྱས་འདུས་མ་
བྱས་ དང་ དཀར་ནག་ཆོས། །ཤེས་ རབ་རྣམ་ པར་ བཤིག་ན་རྡུལ་ ཙམ་མི་དམིགས་
ཚེ། །འཇིག་རྟེན་དག་ན་ཤེས་རབ་ཕ་རོལ་ཕྱིན་གྲངས་འགྲོ །ཞེས་གསུངས་པ་མི་འཐད་
པར་ཐལ་ལོ། །
གཞན་ཡང་། ཀླུ་སྒྲུབ་ཀྱི་དབུ་མ་རྟེན་འབྲེལ་སྙིང་པོ་དང༌། རྗེ་བཙུན་བྱམས་པའི་
མངོན་རྟོགས་རྒྱན་དང་། རྒྱུད་བླ་མ་རྣམས་སུ། འདི་ལ་གསལ་བྱ་ཅི་ཡང་མེད། །
གཞག་པར་བྱ་བ་ཅུང་ཟད་མེད། །ཡང་དག་ཉིད་ལ་ཡང་དག་ལྟ། །ཞེས་པས་ལམ་
གྱི་དབུ་མ་དེ་ཆོས་རྣམས་(༡༠༧བ)ཀྱི་གནས་ལུགས་ལ་ཡང་དག་པར་ལྟ་བ་ཞིག་དགོས་
ཞེས་བཤད་འདུག་པ། འཕགས་མཆོག་ཀླུ་སྒྲུབ་དང་མགོན་པོ་བྱམས་པའི་གསུང་ཐམས་
- 302 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཅད་རྡོག་པས་བརྫི་ས་ཏེ། གངས་རིའི་ཁྲོད་ཀྱི་ཤིང་རྟ་ཆེན་པོ་རྗེ་ཙོང་ཁ་པ་ལ་ངན་སྨྲས་
ཀྱིས་ཉིན་མཚན་འདའ་བར་བྱེད་པ་ཁྱོད་ནི་འཇིག་རྟེན་ཕྱི་མ་བློས་བཏང་བ་ཞིག་གོ །
གཉིས་པ་འཕྲོས་དོན་གཞན་ཡང་དགག་པ་ནི། དེ་ལ་ཁྱེད་ཀྱིས་ཆོས་ཐམས་ཅད་
ཡོད་མིན་མེད་མིན་དུ་མདོ་དང་བསྟན་བཅོས་རྣམས་ལས་གསལ་བར་བསྟན་པ་ཡིན་
ཏེ། མདོ་སྡུད་པ་ལས། ཡོད་དང་མེད་པ་འདི་གཉིས་མེད་པའི་ཆོས་ཡིན་ཏེ། ཞེས་དང༌།
གང་ཞིག་ཡོད་པ་མ་ཡིན་དེ་ནི་མེད་ཅེས་བྱ། །བྱིས་པ་རྣམས་ནི་དེ་བཏགས་ཞེས་དང་།
རིན་ཅེན་འཕྲེང་བ་ལས། གལ་ཏེ་ཡོད་པ་སུན་ཕྱུང་བས། །དོན་གྱི་དེ་ནི་མེད་པར་
ཀླན། །དེ་བཞིན་མེད་པ་སུན་ཕྱུང་བས། །ཡོད་པར་ཅི་ཡི་ཕྱིར་མི་ཀླན། །ཞེས་གཞན་
གྱི་འདོད་པ་བརྗོད་ནས། དེ་འགོག་པ་ན། རིན་ཆེན་འཕྲེང་བ་ལས། འཇིག་རྟེན་གྲངས་
ཅན་འུག་ཕྲུག་དང་། །གོས་མེད་བཅས་ལ་གལ་ཏེ་ཞིག །ཡོད་མེད་འདས་པར་སྨྲ་བ་
དྲིས། །ཞེས་དངོས་སྨྲ་བ་གཞིར་བཅས་ལ་སྐབས་འགའ་ཞིག་ཏུ་ཡོད་པ་བཀག་ན་མེད་
པར་ཁས་ལེན་དགོས་པར་བཤད་པ་ཡིན་གྱི། །ངོ་བོ་ཉིད་མེད་པར་སྨྲ་བའི་རང་ལུགས་
ནི། དེ་ཉིད་ལས། དེ་ཕྱིར་སངས་རྒྱས་རྣམས་ཀྱིས་ནི། །བསྟན་པ་འཆི་མེད་ཡོད་མེད་
ལས། །འདས་པ་ཟབ་མོ་ཞེས་བཤད་པ། །ཆོས་ཀྱི་ཁུད་པ་ཡིན་ཞེས་བྱ། །ཞེས་སོགས་
ཡོད་མེད་ཀྱི་མཐའ་གཉིས་ཀ་འགོག་པའི་ཚུལ་རྒྱ་ཆེར་བཤད་པའི་ཕྱིར། ཞེས་པ་དང༌།
ཤེས་རབ་(༡༠༨ན)སྒྲོན་མེ་ལས། ངོ་བོ་ཉིད་ཡོད་པ་དགག་པ་བྱས་པར་ཟད་ཀྱི། དངོས་
པོ་མེད་པ་ཉིད་དུ་མ་སྨྲས་ཏེ། ཇི་སྐད་དུ་འཇིག་རྟེན་གདགས་པ་ལས། འདིར་ནི་ཡོད་
ཉིད་འགོག་པ་སྟེ། །མེད་ཉིད་ཡོངས་སུ་འཛིན་པ་ཡིན། །ནག་པོ་མིན་ཞེས་སྨྲས་པ་
ན། །དཀར་པོ་ཡིན་ཞེས་མ་བརྗོད་བཞིན། །ཞེས་བཤད་དོ། །ཞེས་འབྱུང་བ་དང༌། རྟོག་
གེ་འབར་བ་ལས། ས་ལ་སོགས་པ་དོན་དམ་པར་འབྱུང་བའི་ངོ་བོ་ཉིད་མ་ཡིན་པ་ཙམ་
ཞིག་བྱེད་པར་ཟད་ཀྱི། གཞན་གྱི་ངོ་བོ་དང་དངོས་པོ་མེད་པའི་ངོ་བོ་ཉིད་ཡིན་པ་མི་
- 303-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྒྲུབ་སྟེ། ཞེས་གསུངས་པའི་ཕྱིར་དང་། ཚིག་གསལ་ལས་ཁོ་བོ་ཅག་ནི་འདི་མེད་
པ་དང་ཡོད་པར་མི་སྒྲུབ་ཀྱི། གཞན་གྱིས་ཡོད་པར་བཏགས་པ་དང་མེད་པར་བཏགས་
པ་འགོག་སྟེ། མཐའ་གཉིས་བསལ་ནས་དབུ་མའི་ལམ་སྒྲུབ་པར་འདོད་པའི་ཕྱིར། །
ཞེས་གསུངས་པའི་ཕྱིར། ཞེས་ཟེར་བ་བྱས་འདུག་པ་འདི་ནི། ལུང་དོན་གྱི་ཕྱིན་ཅི་ལོག་
ཏུ་བཟུང་བའི་ཉེས་པ་ཡིན་པས། ཁོ་བོས་ལུང་དོན་རྣམས་རིམ་པ་བཞིན་དུ་བཤད་པར་
བྱ་སྟེ། དེ་ཡང་མདོ་སྡུད་པའི་དོན་ནི། ཆོས་གང་ཞིག་བདེན་པར་དམིགས་པ་དེ་
ནི་དོན་དམ་པར་ཡོད་པ་མ་ཡིན་ལ། དོན་དམ་པར་ཡོད་པ་མ་ཡིན་པ་དེ་ནི་གནས་
ལུགས་ཡིན་པས་ཡོད་པ་ཡིན་ལ། དེ་ནི་དགག་བྱ་བཀག་པ་ལ་བལྟོས་ནས་མེད་ཅེས་
བརྗོད་པ་ཡིན་པའི་ཕྱིར། བྱིས་པས་བཏགས་ཞེས་པ་ཡང་། དེ་བྱིས་པས་བཏགས་པ་
ལྟར་མེད་ཅེས་པའི་དོན་ནོ། །ལུང་གཉིས་པའི་དོན་ཡང་། བྱིས་པ་ཁ་ཅིག་གིས་
ཆོས་ཐམས་ཅད་དོན་དམ་པར་ཡོད་ཅེས་པ་དང་། ཁ་ཅིག་གིས་(༡༠༨བ)ཐ་སྙད་དུ་ཡང་
མེད་ཅེས་པའི་སྐར་བ་འདེབས་པའི་མཐའ་གཉིས་ཀ་ཡང་མེད་པ་མིན་ཏེ། དོན་དམ་
པར་ཡོད་པ་ཡང་མེད། ཐ་སྙད་དུ་མེད་པ་ཡང་མེད་ཅེས་པའི་དོན་ཡིན་པས་ཁྱེད་འདོད་
པའི་ཡོད་མིན་མེད་མིན་ལ་གནོད་བྱེད་ཡིན་གྱི་སྒྲུབ་བྱེད་མིན་ནོ། །རིན་ཅེན་འཕྲེང་
བའི་ལུང་སྔ་མའི་དོན་ནི། ཁོ་ན་རེ། ངོ་བོ་ཉིད་མེད་པར་སྨྲ་བ་ཁྱེད་ཀྱིས་ཆོས་ཐམས་
ཅད་རང་བཞིན་གྱིས་ཡོད་པ་འགོག་ན། འོ་ན་ཁྱེད་ཀྱི་ལུགས་ལ་ཆོས་ཐམས་ཅད་མེད་
པར་ ཁས་ལེན་རིགས་པར་ཐལ། ཆོས་ཐམས་ཅད་རང་བཞིན་གྱིས་ཡོད་པ་འགོག་
རིགས་པའི་ཕྱིར། འདོད་ན། ངོ་བོ་ཉིད་མེད་པར་སྨྲ་བ་ཁྱེད་མེད་པ་བ་ཡིན་པར་ཐལ།
འདོད་པའི་ཕྱིར། ཞེས་པ་རྐང་པ་དང་པོ་གཉིས་ཀྱི་དོན་དང༌། དེ་འགོ་མཚུངས་
ཀྱིས་འགོག་པ་ལ་རྐང་པ་ཕྱི་མ་གཉིས་གསུངས། དེའི་དོན་ནི། འོ་ན་ངོ་བོ་ཉིད་མེད་
པར་སྨྲ་བ་ཡོད་པ་བ་ཡིན་པར་ཐལ། རྒྱུ་འབྲས་ལ་སོགས་པ་མེད་པ་སུན་ཕྱུང་བའི་
304 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཕྱིར། ཞེས་པའོ། ། །
རིན་ཅེན་འཕྲེང་བའི་ལུང་ཕྱི་མ་རྣམས་ཀྱི་དོན་ནི། སངས་རྒྱས་རྣམས་ཀྱི་བསྟན་
པ་འཆི་མེད་བདུད་རྩིའི་གོ་འཕང་མྱ་ངན་ལས་འདས་པ་སྟེར་བའི་ལམ་གྱི་དམིགས་
པ་ཡོད་མེད་ཀྱི་མཐའ་ལས་འདས་པ་སྤྲོས་པའི་མཐའ་ཐམས་ཅད་དང་བྲལ་བ་ཟབ་མོ་
ཞེས་བཤད་པ་དེ་ཉིད་སངས་རྒྱས་ཀྱི་ཆོས་ཀྱི་ཁུད་པ་སྟེ་སངས་རྒྱས་ཀྱི་གསུང་རབ་ཁོ་
ནའི་ཁྱད་ཆོས་ཐུན་མོང་མིན་པར་ཤེས་པར་གྱིས་ཤིག་སྟེ་བྱ་རིགས་ཏེ། འདི་ལས་
གཞན་ལ་ཐུན་མོང་མིན་པའི་ཆོས་སྤྲོས་པའི་མཐའ་ཐམས་ཅད་དང་བྲལ་བའི་དོན་ཤེས་
པ་དེ་མེད་པ་དེའི་ཕྱིར། དེའི་རྒྱུ་མཚན་རང་སྡེ་གང་ཟག་དང་ཕུང་པོ་རྫས་སུ་ཡོད་པར་
སྨྲ་བ་ཁ་ཅིག་(༡༠༩ན)དང༌། དྲང་སྲོང་སེར་སྐྱ་ཤེས་བྱ་ཐམས་ཅད་ཉི་ཤུ་རྩ་ལྔར་གྲངས་
ངེས་པར་སྨྲ་བའི་རྗེས་སུ་འབྲང་བའི་གྲངས་ཅན་པ་དང་། དབང་ཕྱུག་ཆེན་པོའི་སྤྲུལ་
པར་བཏགས་ནས་འུག་པ་བའི་སློབ་མར་ཁས་ལེན་པར་འུག་ཕྲུག་པ་རིག་པ་ཅན་
པ་དང་། བྱེ་བྲག་པ་ཤེས་བྱ་ཐམས་ཅད་ཚིག་གི་དྲུག་ཏུ་འདུས་པར་སྨྲ་བ་དང་། གོས་
མེད་གཅེར་བུ་པ་གཟུང་འཛིན་གཉིས་སྟོང་གི་ཤེས་པ་རྟག་དངོས་སུ་སྨྲ་བ་དང་བཅས་
པའི་ ཕྱི་རོལ་པ་རྣམས་ལ། གལ་ཏེ་ ཞིག་ པ་ རང་བཞིན་ གྱིས་ ཡོད་ པ་ལས་འདས་
པ་དང་། ཐ་སྙད་དུ་མེད་པ་ལས་འདས་པ་རྟེན་འབྱུང་སྤྲོས་པའི་མཐའ་དང་བྲལ་བ་སྨྲ་
ན་དྲིས་དང་ཅུང་ཟད་ཀྱང་སྨྲ་རུ་མི་འོང་སྟེ། ཕྱི་རོལ་པ་རང་བཞིན་ཡོད་མེད་ཀྱི་དོན་ལ་
རྨོངས་པའི་ཕྱིར། ཞེས་པའི་དོན་ནོ། །དེ་ལྟར་མིན་པར་ཡོད་མིན་མེད་མིན་གྱི་དོན་ཙམ་
དྲིས་ན་མུ་སྟེགས་པ་རྣམས་ལ་རྒྱས་པར་སྨྲ་རྒྱུ་ཡོད་དེ། དེ་ཡང་བཅོམ་ལྡན་འདས་ཀྱི་
མུ་སྟེགས་ཀྱི་སྟོན་པ་དྲུག་ལ། ཤེས་ལྡན་ཁྱེད་ཀྱི་ཆོས་ཀྱི་ཚུལ་ནི་གང་ཡིན། སློབ་མ་ལ་
ཕན་པ་ནི་གང་ཡིན་ཞེས་དྲིས་པའི་ཚེ། བདག་དང་འཇིག་རྟེན་ཡོད་དམ་ཞེས་འདྲི་
ན། ཡོད་ཅེས་ལན་གདབ་པར་བྱའོ། །བདག་དང་འཇིག་རྟེན་ཡོད་པ་མིན་ནམ་ཞེས་
- 305 -



CHO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འདྲི་ན། ཡོད་པ་མིན་ཞེས་སྨྲས་པར་བྱའོ། །མེད་པ་མིན་ནམ་ཞེས་འདྲི་བ་མེད་པ་མིན་
ཞེས་ལན་གདབ་པར་བྱའོ། །ཞེས་སོགས་ཕྱིན་ཅི་ལོག་གི་ལན་སྟོན་པར་གཟིགས་པ་ན་
སྣོད་སྟོང་པ་བརྡབས་པ་བཞིན་ནང་ན་སྙིང་པོའི་དོན་ཅུང་ཟད་ཀྱང་སྟོན་རྒྱུ་མེད་པར་
གསལ་ལོ་སྙམ་དུ་དགོངས་ནས་སླར་བྱོན་ཏེ། །ཞེས་འདུལ་བ་ལུང་ལས་རྒྱས་པར་གསུངས་
(༡༠༩བ)ལ། ཁྱེད་ལྟར་ན་མུ་སྟེགས་དེ་རྣམས་ཀྱིས་མཐའ་བྲལ་ཆེན་མོའི་ལྟ་བ་ཞིག་
སྨྲས་འདུག་པས། སྣོད་སྟོང་པ་བརྡབས་པ་བཞིན་ནང་ན་སྙིང་པོའི་དོན་ཅུང་ཟད་
ཀྱང་སྟོན་རྒྱུ་མེད་པར་གསལ་ལོ་ཞེས་གསུངས་པ་ཇི་ལྟར་རིགས། འཇིག་རྟེན་གདགས་
པའི་ལུང་དེའི་དོན་ནི། ཆོས་ཐམས་ཅད་རང་བཞིན་གྱིས་མེད་ཅེས་སྨྲས་པའི་ཚེ། རང་
བཞིན་གྱིས་ཡོད་པ་བཀག་པ་ཙམ་ཡིན་གྱི། རང་བཞིན་མེད་པ་ཡོད་ཅེས་མ་བསྟན་
ཏེ། དེ་ལྟར་ན་རང་བཞིན་མེད་པ་མ་ཡིན་དགག་ཏུ་འགྱུར་གྱི། མེད་དགག་ཏུ་མི་འགྱུར་
བའི་ཕྱིར། དཔེར་ན་འདི་ནག་པོ་མིན་ཞེས་སྨྲས་པ་ན་ནག་པོ་རྣམ་པར་བཅད་ཙམ་ཞིག་
བསྟན་པ་ཡིན་གྱི། དེ་ལས་གཞན་པའི་དཀར་པོ་ཡིན་ཞེས་མ་འཕངས་པ་བཞིན་ནོ། །
ཞེས་པའི་དོན་ནོ། །དེ་ལྟར་འཆད་དགོས་པའི་རྒྱུ་མཚན་ཡང་ཤེས་རབ་སྒྲོན་མེ་ལས།
ཡང་ཁ་ཅིག་ན་རེ། ཁྱོད་ཀྱིས་དོན་དམ་པར་དངོས་པོ་ཐམས་ཅད་ལ་སྐུར་པ་བཏབ་
པའི་ཕྱིར། ལོག་པའི་ལྟ་བ་དངོས་པོ་ཐམས་ཅད་ལ་སྐུར་པ་འདེབས་པའི་ཚུལ་ཅན་
རྗེས་སུ་བརྗོད་པས། བཅོམ་ལྡན་འདས་ཀྱི་གསུང་རབ་ལྟར་བཅོས་ནས་འཇིག་རྟེན་
རྒྱང་འཕེན་པའི་འདོད་པ་སྒྲུབ་པར་བྱས་པའི་ཕྱིར། འདི་ནི་བཅོམ་ལྡན་འདས་ཀྱི་བཀའ་
མ་ཡིན་པས་སྤང་བར་བྱ་བ་ཡིན་ནོ། །ཞེས་ཟེར་རོ། །ཞེས་པའི་ཕྱོགས་སྔ་བཀོད་ནས།
དེའི་ལན་སྟོན་པ་ལ་དེ་ཉིད་ལས། འདི་ལྟར་ཁོ་བོས་ནི་སྐྱེ་མཆེད་རྣམས་ཀྱི་ཡོད་པ་
ཉིད་དགག་པ་སྨྲས་པ་ན། ངོ་བོ་ཉིད་ཡོད་པ་དགག་པ་བྱས་པར་ཟད་ཀྱི། དངོས་པོ་
མེད་པ་ཉིད་དུ་ནི་མ་སྨྲས་ཏེ། ཞེས་གསུངས་ནས། དེའི་ཤེས་བྱེད་དུ་འཇིག་རྟེན་
- 306 -



བྲ
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གདགས་པའི་ལུང་དེ་དྲངས་སོ། །དེ་ཡང་ཕྱོགས་སྔའི་དོན་ནི། སློབ་(༡༡༠ན)དཔོན་འདུས་
བཟང་ལ་སོགས་པ་ཁ་ཅིག །དབུ་མའི་བསྟན་བཅོས་སུ་ཆོས་ཐམས་ཅད་དོན་དམ་པར་
མེད་པར་བཤད་པ་ལ། དེ་མི་འཐད་དེ། དངོས་པོ་ཐམས་ཅད་དོན་དམ་པར་མེད་ན།
གཏན་མེད་དུ་འགྱུར་བས། ཐ་སྙད་ཐམས་ཅད་ལ་སྐུར་པ་བཏབ་པ་ཡིན་ནོ། །ཞེས་
པའི་དོན་ནོ། །ལན་གྱི་དོན་ནི། ཁོ་བོ་ཅག་ལ་ཐ་སྙད་ཐམས་ཅད་ལ་སྐུར་པ་བཏབ་པའི་
ཉེས་པ་མེད་དེ། ཁོ་བོ་ཅག་གིས་དོན་དམ་པར་ཆོས་ཐམས་ཅད་ངོ་བོ་ཉིད་མེད་ཅེས་
སྨྲས་ཀྱི། ཆོས་ཐམས་ཅད་མེད་ཅེས་མ་སྨྲས་པའི་ཕྱིར་ཏེ། ཆོས་ཐམས་ཅད་དོན་དམ་
པར་ངོ་བོ་ཉིད་མེད་པར་རྟོགས་པའི་བློ་དེས་རྟག་ཆད་ཀྱི་མཐའ་གཉིས་ཀ་ཁེགས་པའི་
ཕྱིར། ཞེས་པའི་དོན་ནོ། །འོ་ན་ཆོས་ཐམས་ཅད་དོན་དམ་པར་མེད་པར་རྟོགས་
པའི་བློ་དེས་ཆོས་ཐམས་ཅད་ཐ་སྙད་དུ་ཡོད་པར་རྟོགས་སམ་ཞེ་ན། དེ་ནི་མ་རྟོགས་ཏེ།
ཆོས་ཐམས་ཅད་དོན་དམ་པར་མེད་པ་དེ་མེད་དགག་ཡིན་གྱི། མ་ཡིན་དགག་མ་ཡིན་
པའི་ཕྱིར། དེ་བཞིན་དུ་ཆོས་ཐམས་ཅད་དོན་དམ་པར་མེད་པར་རྟོགས་པའི་བློ་དེས་
ཆོས་ཐམས་ཅད་དོན་དམ་པར་མེད་པ་དེ་ཡོད་པར་ཡང་མ་རྟོགས་ཏེ། ཆོས་ཐམས་
ཅད་དོན་དམ་པར་མེད་པ་དེ་མེད་དགག་ཡིན་གྱི་མ་ཡིན་དགག་མ་ཡིན་པའི་ཕྱིར་ཞེས་
པའི་དོན་ཡིན་ཏེ། དེའི་འགྲེལ་བཤད་སྤྱན་རས་གཟིགས་བརྟུལ་ཞུགས་ལས། ཁོ་བོས་
མེད་པར་དགག་པའི་ཚུལ་གྱིས་དོན་དམ་པར་སྐྱེ་མཆེད་རྣམས་ཀྱི་ཡོད་པ་ཉིད་དགག་པ་
བྱས་པར་ཟད་ཀྱི་མ་ཡིན་པར་དགག་པའི་ཚུལ་གྱིས་དངོས་པོ་མེད་པ་ཉིད་དུ་ནི་མ་སྨྲས་
པས། ཞེས་གསུངས་པའི་ཕྱིར། དེ་ལྟར་མི་འཆད་པར་དངོས་པོ་མེད་པ་ཉིད་དུ་ནི་མ་
སྨྲས། (༡༡༠བ)ཞེས་པའི་མེད་པ་དེ་མེད་ཙམ་ལ་བྱས་ན་ཆོས་གཞན་མེད་ཙམ་འཕངས་
ན་མ་ཡིན་དགག་ཏུ་འགྱུར། ཞེས་སྨྲས་དགོས་པས། ཤིང་རྟ་ཆེན་པོ་རྣམས་ཀྱི་གཞུང་
ལུགས་ལས་དགག་སྒྲུབ་ཀྱི་རྣམ་གཞག་གསུངས་པའི་དོན་ཆ་ཙམ་ཡང་མ་གོ་བའི་ལོག་
- 307 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
རྟོག་གོ །གཞན་ཡང་། འཇིག་རྟེན་གདགས་ པའི་ ལུང་ འདིས་ཁྱེད་ རང་ འདོད་ པའི་
མཐའ་བྲལ་བ་ཆེན་མོ་དེ་བསྟན་པར་འདོད་ཅིང་། ཁྱེད་རང་འདོད་པའི་མཐའ་བྲལ་
ཆེན་མོ་དེ་མ་ཡིན་དགག་ཡིན་གྱི། མེད་དགག་མ་ཡིན་ཞེས་སྨྲ་བ་ནི་དྲན་པ་རྣལ་དུ་མི་
གནས་པའི་གཏམ་སྟེ། ཤེས་རབ་སྒྲོན་མར་འགྲེལ་བཤད་དང་བཅས་པར། མེད་
པར་དགག་པའི་ཚུལ་གྱིས། ཞེས་ཚིག་ཟུར་ཕྱིན་པར་སྨོས་ནས་སྐབས་དེར་བསྟན་
གྱི་སྟོང་ཉིད་མེད་དགག་ཏུ་གསལ་བར་གསུངས་པའི་ཕྱིར། བསྐལ་པར་བསམས་ཀྱང་
ལན་ཐོབ་པའི་གོ་སྐབས་ཡོད་པ་མིན་ནོ། །རྟོག་གེ་འབར་བའི་དོན་ཡང་། ས་ལ་སོགས་
པ་དོན་དམ་པར་འབྱུང་བའི་ངོ་བོ་ཉིད་མིན། ཞེས་པའི་ཚིག་དེས་ས་ལ་སོགས་པ་དོན་དམ་
པར་འབྱུང་བའི་ངོ་བོར་མེད་པ་ཙམ་ཞིག་བསྟན་པ་ཡིན་གྱི། དོན་དམ་པར་མེད་པའི་ས་
སོགས་ཀྱི་ངོ་བོ་ཡོད་པར་བསྟན་ཞེས་པའི་དོན་ནོ། །ཚིག་གསལ་གྱི་དོན་ནི། ཁོ་བོ་
ཅག་དོན་དམ་པར་ཡོད་པ་དང་ཐ་སྙད་དུ་མེད་པར་མི་སྒྲུབ་སྟེ། གཞན་གྱིས་ཡོད་པར་
བཏགས་པའི་བདེན་གྲུབ་དང་། གཞན་གྱིས་མེད་པར་བཏགས་པའི་ཐ་སྙད་དུ་མེད་པ་
གསལ་ནས། མཐའ་དེ་གཉིས་དང་བྲལ་བའི་དབུ་མའི་ལམ་བསྒྲུབ་པར་འདོད་པའི་
ཕྱིར་ཞེས་པའི་དོན་ནོ། །དེས་ན་རང་ལ་གནོད་བྱེད་ཀྱི་ལུང་ཐམས་ཅད་ཤེས་བྱེད་དུ་
དྲངས་ནས་ཡ་ང་བའི་གནས་ལ་ངོ་ཚ་བ་མེད་པར་བྱུང་རྒྱལ་དུ་མ་སྨྲ་བར་དྲན་པས་
(༡༡༡ན)ཟུངས་མཛོད་ཅིག །
གཞན་ཡང་། ཁྱེད་ཐལ་རང་གཉིས་ལྟ་བ་མཐུན་པ་དང་། གཉིས་ཀའི་ལུགས་ལ་
ཆོས་ཐམས་ཅད་ཡོད་མིན་མེད་མིན་དུ་ཁས་ལེན་པར་འདུག་པ་ཉོན་ཅིག །འོ་ན་དབུ་
མ་སྣང་བ་ལས། ཕན་ཚུན་སྤངས་ཏེ་གནས་པའི་མཚན་ཉིད་ཀྱི་ཆོས་དག་ནི། ཅིག་
ཤོས་དགག་པ་གཞན་སྒྲུབ་པ་མེད་ན་མེད་པ་ཡིན་པའི་ཕྱིར། གཉིས་ཀ་མིན་པའི་ཕྱོགས་
སུ་གཏོགས་པ་ཡང་རིགས་པ་མ་ཡིན་ནོ། །ཞེས་བཤད་པ་མི་འཐད་པར་ཐལ། ཡོད་
- 308 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མེད་གཉིས་ཕན་ཚུན་སྤང་འགལ་གྱི་དངོས་འགལ་དུ་ཁྱོད་རང་གིས་ཁས་བླངས་པ་ནི་
རིགས་པ་གང་ཞིག །ཆོས་གང་ཞིག་ཡོད་པ་རྣམ་པར་བཅད་པས་དེ་མེད་པར་གོ་མི་
ནུས་པའི་ཕྱིར། འཁོར་གསུམ། དེས་ན་ལུང་འདི་སྒྲ་ཇི་བཞིན་དུ་ཁས་ལེན་ཅིང་ཡོད་
མིན་མེད་མིན་ཁས་ལེན་པ་ཁྱོད་ལ་རྒུད་པ་འབའ་ཞིག་འབྱུང་གི །མངོན་པར་མཐོ་བ་
ཅུང་ཟད་ཀྱང་མི་འབྱུང་བ། ལུང་དེའི་དོན་ལ་ཁྱེད་ཀྱིས་བདག་མེད་རྟོགས་པའི་ཚད་མ་
མ་སྐྱེས་པ་བདེན་ཡོད་འགོག་མི་ནུས་ཞེས་པའི་དོན་ཡིན། བདེན་ཡོད་མ་ཡིན་ན་བདེན་
མེད་ཡིན་པས་ཁྱབ་ཅེས་པའི་དོན་མིན་ཞེས་དང་། འོ་ན་མྱུ་གུ་ཆོས་ཅན། ཁྱོད་བདེན་
མེད་ཡིན་པར་ཐལ། ཁྱོད་བདེན་མེད་དུ་རྟོགས་པའི་ཚད་མ་ཡོད་པའི་ཕྱིར། ཞེས་པ་ལ་
ཁྱབ་པ་མེད་ཀྱི་ལན་འདེབས་ཞེས་སྨྲས་འདུག་པ། འདི་ནི་གཞུང་ལུགས་ཐམས་ཅད་
ཀྱི་ཞབས་འདྲེན་ཚད་མ་ཞེན་ཡུལ་ལ་འཁྲུལ་པར་འདོད་པའི་ལོག་རྟོག་གི་ཐ་ཆད་ཡིན་
ཏེ། འོ་ན་ཚད་མ་ཞེན་ཡུལ་ལ་འཁྲུལ་པར་ཐལ། ཚད་མའི་སྟོབས་ཀྱིས་བདེན་མེད་དུ་
ངེས་ནས་བདེན་མེད་མིན་པ་(༡༡༡བ)ཅིག་སྲིད་པའི་ཕྱིར། གཞན་ཡང་། དབུ་མ་སྣང་
བ་ལས། གང་ཞིག་ཡོངས་སུ་གཅོད་པ་གང་རྣམ་པར་གཅོད་པ་མེད་ན། མེད་པ་དེ་
གཉིས་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་ནོ། །གང་དག་ཕན་ཚུན་སྤངས་
ཏེ་གནས་པའི་མཚན་ཉིད་ཡིན་པ་དེ་དག་ནི་རྣམ་པ་ཐམས་ཅད་ལ་ཁྱབ་པར་བྱེད་
པ་དག་ཡིན་ནོ། །གང་དག་རྣམ་པ་ཐམས་ཅད་ལ་ཁྱབ་པར་བྱེད་པ་ཡིན་པ་དེ་དག་ནི་
ཕུང་པོ་གཞན་སེམས་པར་བྱེད་པ་དག་ཡིན་ཏེ། དཔེར་ན་ལུས་ཅན་དང་ལུས་ཅན་
མ་ཡིན་པ་ལ་སོགས་པའི་བྱེ་བྲག་ལྟ་བུའོ། །ཞེས་གསུངས་པ་མི་འཐད་པར་ཐལ། ཡོད་
མེད་གཉིས་ཕན་ཚུན་སྤངས་པའི་དངོས་འགལ་གང་ཞིག །ཡོད་མེད་གཉིས་ཀྱི་བར་ན་
གཉིས་མིན་གྱི་ཕུང་གསུམ་སྲིད་པའི་ཕྱིར། རྟགས་དང་པོ་དངོས་འགལ། གཉིས་པ་མ་
གྲུབ་ན། དེར་ཐལ། གཞི་ཆོས་ཅན་ཚད་གྲུབ་གཅིག་གི་སྟེང་དུ་ཡོད་པ་ཡང་མིན་མེད་
- 309 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་ཡང་མིན་པ་ཅིག་སྲིད་པའི་ཕྱིར། འཁོར་གསུམ། མ་ཁྱབ་ན། གཉིས་མིན་གྱི་ཕུང་
གསུམ་དེ་གང་ལ་ཟེར་བ་ཡིན། དཔེར་ན་དཔལ་ལྡན་ཆོས་གྲགས་ཀྱི་གཞུང་ལུགས་
ལས། ཚད་མའི་མཚན་གཞི་མཐར་ཐུག་པ་ཅིག་གི་སྟེང་དུ། མངོན་སུམ་གྱི་ཚད་མ་ཡིན་
པ་རྣམ་བཅད་ལ་ཁེགས་པས། རྗེས་སུ་དཔག་པའི་ཚད་མ་ཡིན་པ་ཡོངས་གཅོད་ལ་
མི་འགྲུབ་ན། ཚད་མ་ལ་མངོན་རྗེས་གཉིས་ཀྱི་བར་ན་གཉིས་མིན་གྱི་ཕུང་གསུམ་ཁས་
ལེན་དགོས་པར་བཤད་པ་བཞིན་ནོ། །ཁྱེད་རང་གི་ཆོས་རྗེ་གཡག་པས་ཚད་མ་ལ་
མངོན་རྗེས་གཉིས་སུ་གྲངས་མ་ངེས་ཏེ། ཚད་མ་དེ་ཚད་མ་ཡིན་ཞིང་མངོན་རྗེས་གང་ཡང་
མ་ཡིན་པའི་ཕྱིར། ཞེས་གསུངས་པ་ཡང་མ་ཐོས་སམ། གལ་ཏེ་ཆོས་ཐམས་ཅད་ཡོད་
མིན་མེད་མིན་མི་འདོད་ན། (༡༡༢ན)འོ་ན་ཡེ་ཤེས་སྙིང་པོ་ཀུན་ལས་བཏུས་ལས། ཡོད་
མིན་མེད་མིན་གཉིས་ཀ་མིན། །གཉིས་ཀའི་བདག་ཉིད་མིན་པའང་མིན། །མཐའ་བཞི་
རྣམ་པར་གྲོལ་བ་ཡི། །དེ་ཉིད་དབུ་མ་པ་ཡིས་རིག །ཅེས་གསུངས་པའི་གོ་དོན་གང་
ཡིན་ཞེ་ན། འདིའི་དོན་ལ་མཁས་པ་ཁ་ཅིག་གིས། ཡོད་པ་ཡང་བདེན་པར་མེད། མེད་
པ་ཡང་བདེན་པར་མེད། གཉིས་ཀ་ཡང་བདེན་པར་མེད། གཉིས་ཀ་མིན་པ་ཡང་བདེན་
པར་མེད། ཅེས་པའི་དོན་ཡིན་གསུངས། དེ་ལ་ཁྱེད་ཀྱིས་འོ་ན་མེད་པ་བདེན་པར་འཛིན་
པའི་བདེན་འཛིན་དེ་ཀུན་བརྟགས་ཡིན་ནམ་ལྷན་སྐྱེས་ཡིན། དེ་འདྲ་གང་ཟག་སུའི་
རྒྱུད་ལ་ཡོད་ཅེས་པའི་དྲི་བ་དང་། ཡང་ཡོད་པ་བདེན་པར་མེད་ཅེས་སྨྲས་པའི་ཚེ། ཡོད་
པ་དང་མེད་པ་སོགས་ཁྱད་གཞིར་གཟུང་བ་ཡིན་ནམ། ཁྱད་ཆོས་སུ་གཟུང་བ་ཡིན། དང་
པོ་ལྟར་ན་ཁྱད་གཞི་ཡོད་མེད་སོགས་བཞི་པོའི་སྟེང་དུ་འགོག་རྒྱུའི་མཐའ་བཞི་པོ་དེ་
གང་ཡིན། གཉིས་པ་ལྟར་ན། ཁྱད་ཆོས་ཡོད་མེད་ལ་སོགས་སྤྲོས་པའི་མཐའ་བཞི་པོ་དེ་
གཞི་གང་གི་སྟེང་དུ་འགོག་པའི་ཁྱད་གཞི་ཁྱེད་ལ་སྟོན་རྒྱུ་མེད་དེ། མཐར་ཐུག་གི་སྤྲོས་
པ་གཅོད་པའི་ཚེ། ཆོས་ཐམས་ཅད་ཡོད་པར་ཁྱེད་ཀྱིས་ཁས་བླངས་པའི་ཕྱིར། ཞེས་
- 310 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་དགག་པ་བྱས་མོད། འོན་ཀྱང་། མེད་པ་བདེན་པར་འཛིན་པའི་བདེན་འཛིན་ལྷན་
སྐྱེས་མེད་ཀྱང་། མེད་པ་ཡང་བདེན་པར་མེད། ཅེས་སྐབས་འདིར་འཆད་པའི་རྒྱུ་མཚན་
ནི། ཡོད་པ་མིན་པ་བདེན་པར་གྲུབ་པ་སྲིད་ན། མེད་པ་བདེན་པར་གྲུབ་པ་ཡང་
སྲིད་དགོས་པའི་གནད་ཀྱིས་སོ། །དེ་ཡང་དགོས་ཏེ། ཡོད་པ་(༡༡ ༢བ)མིན་ན་མེད་
དགོས་པས་སོ། །ཁྱེད་ལ་འདི་དྲི་བར་བྱ་སྟེ། ཆོས་ཐམས་ཅད་མེད་པར་འཛིན་པའི་བློ་
ལྷན་སྐྱེས་ཡོད་དམ་མེད། མེད་དོ་ཞེ་ན། དེ་ཡོད་པར་ཐལ། ཁྱེད་རང་འདོད་པའི་མཐའ་
བཞི་སྤྲོས་བྲལ་དེ་གནས་ལུགས་མཐར་ཐུག་ཡིན་པའི་ཕྱིར། གཞན་ཡང་ཁྱེད་རང་འདོད་
པའི་སྤྲོས་བྲལ་ལ་རྩེ་གཅིག་ཏུ་མཉམ་པར་བཞག་པའི་མཉམ་གཞག་ཡེ་ཤེས་དེས་
ཆོས་ ཐམས་ཅད་མེད་པ་མིན་ནོ་སྙམ་དུ་འཛིན་ནམ་མི་འཛིན། མི་འཛིན་ན། དེས་
ཆོས་ཐམས་ཅད་ཡོད་པ་མིན་ནོ་སྙམ་དུ་ཡང་མི་འཛིན་དགོས་ཤིང་། དེ་གཞན་གཉིས་
ལའང་མཚུངས་ལ། དེ་ལྟར་ན་མཉམ་གཞག་ཡེ་ཤེས་དེ་ལ་སྤྲོས་པའི་མཐའ་བྲལ་གྱི་
འཛིན་སྟངས་མེད་པར་འགྱུར་བས། སྟོང་ཉིད་རྟོགས་པའི་མཉམ་གཞག་ཡེ་ཤེས་དེ་
སྤྲོས་བྲལ་བསྒོམ་པ་མིན་པར་འགྱུར་རོ། །དེས་ན་ཆོས་ཐམས་ཅད་བདེན་པར་མེད་
པ་འདི་ལ་མཐའ་བྲལ་གྱི་དོན་རྫོགས་པར་ཚང་སྟེ་འདི་ལ་མཐའ་བྲལ་གྱི་དོན་མ་ཚང་
ན། དཀོན་ཅོག་བརྩེགས་པ་ལས། འོད་སྲུངས། ཡོད་ཅེས་བྱ་བ་ནི་མཐའ་གཅིག་གོ །
མེད་ཅེས་བྱ་བ་ནི་མཐའ་གཉིས་སོ། །མཐའ་དེ་གཉིས་སྤངས་པ་ནི་དབུ་མའི་ལམ་
མོ། །ཞེས་གསུངས་པ་འདི་ལ་ཡང་མཐའ་བྲལ་གྱི་དོན་མ་ཚང་བར་འགྱུར་བས། སངས་
རྒྱས་ལ་འཁྲུལ་པ་མངའ་བར་འགྱུར་ཞིང་། རྟག་ཆད་ཀྱི་མཐའ་གཉིས་སྤངས་པའི་
ལམ་དེ་དབུ་མའི་ལམ་མིན་པར་འགྱུར་རོ། །འོ་ན་ཡེ་ཤེས་སྙིང་པོ་ཀུན་ལས་བཏུས་སྔར་
དྲངས་པ་དང་། དབུ་མ་འཇུག་པ་ལས། སྐྱེད་པར་བྱེད་པ་བསྐྱེད་བྱ་གཞན་སྐྱེད་པ་དེ་
རྒྱུ་ཡིན་ན། །ཡོད་པའམ་འོན་ཏེ་མེད་དང་གཉིས་ཀ་གཉིས་བྲལ་ཞིག་སྐྱེད་གྲང་། །ཞེས་
- 311 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
(༡༡ ༣ན)སོགས་ཀྱིས་མཐའ་བཞི་དང་བྲལ་ཚུལ་རྒྱས་པར་བཤད་པ་དང་འགལ་ལོ། །
ཞེ་ན། སྐྱོན་མེད་དེ། དེ་ལྟར་གསུངས་པ་ལོག་རྟོག་འགོག་ཚུལ་རྒྱས་པར་འཆད་
པའི་དབང་དུ་བྱས་ཀྱིས། མཐའ་བྲལ་གྱི་ཚུལ་ལ་ཡོད་མེད་གཉིས་ཀ་དང་ཡོད་མེད་
གང་རུང་མ་ཡིན་པ་སོགས་ཀྱི་མཐའ་དང་བྲལ་ཚུལ་ངེས་པར་སྦྱོར་དགོས་པའི་དོན་
མ་ཡིན་ཏེ། དེ་ལྟ་བུ་དོགས་པའི་གཞི་ཆུང་བས་དགག་པར་སླ་བའི་ཕྱིར། ད་ནི་ཡེ་ཤེས་
སྙིང་པོ་ཀུན་ལས་བཏུས་དང་། འཇུག་པ་སོགས་ལས་གསུངས་པའི་མཐའ་བཞི་སྤྲོས་
བྲལ་གྱི་དོན་རྗེ་ཙོང་ཁ་པའི་དགོངས་པ་དང་མཐུན་པར་ཁོ་བོས་བཤད་པར་བྱ་སྟེ། དེ་
ཡང་ཆོས་ཐམས་ཅད་ཡོད་པ་ཡང་མིན། མེད་པ་ལ་ཡང་མིན། ཡོད་མེད་གཉིས་ཀ་ཡང་
མིན། །ཡོད་མེད་གཉིས་ཀ་མིན་པ་ཡང་མིན། ཞེས་པའི་ཚིག་ཙམ་ཞིག་བཀའ་དང་
བསྟན་བཅོས་རྣམས་སུ་གསུངས་པའི་དོན་ནི་འདི་ལྟར་ཡིན་ཏེ། དེ་ཡང་ཆོས་ཐམས་
ཅད་ཡོད་པ་མིན་ཞེས་པ། ཆོས་ཐམས་ཅད་དོན་དམ་པར་ཡོད་པ་མིན་ཞེས་པའི་དོན་
དང༌། ཆོས་ཐམས་ཅད་མེད་པ་མིན་ཞེས་པ། ཆོས་ཐམས་ཅད་གཏན་མེད་པ་མིན་ཞེས
པའི་དོན་དང་། གཉིས་ཀ་མིན་པ་ཆོས་ ཐམས་ཅད་ ཡོད་མེད་ གཉིས་ཀ་མིན་ཞེས་
པའི་དོན་དང༌། གཉིས་ཀ་མིན་པ་མིན་ཞེས་པའི་དོན་ནི། ཡོད་པ་དང་མེད་པ་གང་རུང་
མིན་པ་མིན་ཞེས་པའི་དོན་ཡིན་ནོ། །དེ་ཡང་སྐབས་འདིའི་ཡོད་མིན་ཞེས་པ། ངོ་བོ་
ཉིད་དམ་རང་བཞིན་གྱིས་ཡོད་པ་མིན་པ་ལ་བྱེད་དགོས་ཏེ། ཡོད་ན་སྐྱེད་བྱེད་ཅི་དགོས་
ཞེས་པའི་འཇུག་འགྲེལ་དུ། དབུ་མ་ལས་ཀྱང་། འབྲས་བུ་ངོ་བོ་(༡༡༣བ)ཉིད་ཡོད་
ན། །རྒྱུས་ནི་ཅི་ཞིག་སྐྱེད་པར་བྱེད། །ཅེས་རྩ་ཤེའི་ལུང་དྲངས་ནས་སྐབས་འདིའི་ཡོད་
པ་ངོ་བོ་ཉིད་ཀྱིས་ཡོད་པ་ལ་བཤད་དོ། །དེ་བཞིན་དུ་སྐབས་འདིའི་མེད་པ་ཡང་གཏན་
མེད་ལ་བྱེད་དགོས་ཏེ། མེད་ལའང་དེས་ནི་ཅི་ཞིག་བྱ། །ཞེས་པའི་འཇུག་འགྲེལ་ལས།
བསྐྱེད་པར་བྱ་བ་ཡོད་པ་མིན་པར་གྱུར་པ་ལ་ཡང་སྐྱེད་པར་བྱེད་པ་དེ་དག་གིས་ཅི་
- 312 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཞིག་བྱ་སྟེ། བོང་བུའི་རྭ་ལྟར་མེད་པའི་ཕྱིར། ཞེས་གསུངས་པའི་ཕྱིར། དེས་སྐབས་
འདིའི་ཡོད་པ་མ་ཡིན་པའི་དོན་བོང་བུའི་རྭ་ལྟར་གཏན་མེད་ལ་བཤད་འདུག་པ། འདིས་
ཡོད་པ་མིན་ན་མེད་པས་ཁྱབ་ཅེས་བསྟན་འདུག་གམ། ཡོད་མིན་མེད་མིན་བསྟན་འདུག་
མིག་ཕྱེ་ལ་ལེགས་པར་ལྟོས་ཤིག །གཉིས་གཉིས་ལ་དེས་ཅི་བྱ། ཞེས་པའི་དོན་ཡང་།
ཡོད་མེད་གཉིས་ཀ་ཡིན་པ་རྒྱུས་མི་སྐྱེད་དེ། ཡོད་མེད་གཉིས་ཀ་ཡིན་པ་མི་སྲིད་པའི་
ཕྱིར། ཞེས་པའི་དོན་ནོ། །གཉིས་དང་བྲལ་ལའང་དེས་ཅི་བྱ། །ཞེས་པའི་དོན་འདི་ལ་
རྗེ་ཙོང་ཁ་པ་རྗེས་འབྲང་དང་བཅས་པ་ལ་སྐྱོན་ཆེན་པོ་ཞིག་རྙེད་སྙམ་ནས། རིག་པ་མི་
ཤེས་པ་ཁ་ཅིག་གིས། ཆོས་ཐམས་ཅད་ཆོས་ཅན། ཡོད་མེད་གཉིས་ཀ་ཡིན་པར་ཐལ།
ཡོད་མེད་གཉིས་ཀ་མིན་པ་མིན་པའི་ཕྱིར། རྟགས་གཉིས་ཀའི་བདག་ཉིད་མིན་པའང་
མིན་ཞེས་པའི་འབྲུ་བསྣོན་ལ་དངོས་འགལ་ཡིན། འདི་ལ་གངས་རིའི་ཁྲོད་ཀྱི་དགེ་སྦྱོང་
རྣམས་འཚོགས་ལ་ལན་ཐོབ་ཅིག །ཅེས་པའི་སྐྱོན་གཏམ་ཡི་གེར་བྲིས་འདུག་པ། ཁྱོད་
ཀྱི་དངོས་འགལ་ཐམས་ཅད་འདི་འདྲ་ཤ་སྟག་ཏུ་འདུག་སྟེ། ལུང་དེའི་དོན་ལ་འབྲུ་དེ་འདྲ་
བསྣན་པ་རྗེ་ཙོང་ཁ་པ་ཡབ་སྲས་སུའི་གསུང་རབ་ན་འདུག །རྗེས་(༡༡༤ན)འབྲང་ཞིག་
གིས་སྨྲས། ཁྱོད་ཀྱིས་སྟོན་ཅིག །འོ་ན་ལུང་དེའི་ཇི་ལྟར་འཆད་ཅེ་ན། སྔོན་ཆད་གཞན་
གྱིས་གསལ་བར་མ་བཤད་མོད། །དཔལ་ལྡན་ཟླ་བའི་འཇུག་འགྲེལ་དང་བསྟུན་ན་ཡོད་
མེད་གང་རུང་མིན་པ་མི་སྲིད་ཅེས་པའི་དོན་ནོ། །མདོར་ན་ལུང་དེ་རྣམས་ཀྱི་དོན་བསྡུས་ཏེ་
བཤད་ན། ཆོས་ཐམས་ཅད་དོན་དམ་པར་ཡོད་པ་མིན་གཏན་ནས་མེད་པ་མིན་ཡོད་
མེད་གཉིས་ཀ་མིན་ཡོད་མེད་གང་རུང་མིན་པ་མིན་ཞེས་པའི་དོན་ཡིན་ཏེ། གཞན་
རྣམས་ཀྱི་ཤེས་བྱེད་དྲངས་ཟིན་ལ། གཉིས་དང་བྲལ་ལའང་དེས་ཅི་བྱ། །ཞེས་པའི་
རང་འགྲེལ་ལས། གཉིས་ཀ་དང་བྲལ་བ་ཡོད་པ་ཡང་མིན་མེད་པ་ཡང་མིན་པའི་འབྲས་
བུ་གང་ཡིན་པ་གཉིས་ཀ་དང་བྲལ་བ་དེ་ལ་ཡང་རྐྱེན་དེ་དག་གིས་ཅི་ཞིག་བྱ་སྟེ། ཡོད་
- 313 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པ་དང་མེད་པ་ངོ་བོ་སྤངས་པའི་འབྲས་བུ་ཡོད་པ་མིན་པའི་ཕྱིར་རོ། །ཡོད་པ་དང་མེད་
པ་ཉིད་མི་སྲིད་ན། ཡོད་པ་ཡང་མིན་མེད་པ་ཡང་མིན་ནོ། །ཞེས་དེ་དག་བཀག་པས་
ཅུང་ཟད་ཀྱང་ཁྱད་པར་དུ་མི་འགྱུར་རོ། །གང་གི་ཚེ་འདི་གཉིས་ཀ་མ་གྲུབ་པ་དེའི་ཚེ།
ཡོད་པ་ཡང་མིན་མེད་པ་ཡང་མི་སྲིད་པ་ཉིད་དོ། །ཞེས་གསུངས་པའི་ཕྱིར། དེས་ན་ཡོད་
མིན་མེད་མིན་ཞེས་པའི་ཆོས་སྐད་འདི་ནི་བླུན་པོ་རིགས་པ་མི་ཤེས་པ་མང་པོས་གསུང་
རབ་ལ་ལྷད་བཅུག་ནས་ལྟ་བ་བཟང་བཟང་མོར་བྱས་པའི་བླུན་གཏམ་ཡིན་གྱི། མཁས་
པ་རིག་གནས་དུ་མ་ལ་སྦྱངས་ཤིང་ཤིང་རྟ་ཆེན་པོ་ཀླུ་སྒྲུབ་ཡབ་སྲས་ཀྱིས་བཀྲལ་བའི་
ལམ་སྲོལ་འདིར་ཞུགས་པ་རྣམས་ཀྱིས་ཁས་བླང་པར་བྱ་བ་མིན་ཏེ། ཀླུ་སྒྲུབ་ཀྱི་སྲས་
(༡༡༤བ)ཀྱི་དཔལ་ལྡན་ཟླ་བས་འཇུག་འགྲེལ་དུ་རྒྱས་པར་བཀག་ཅིང་། ཤིང་རྟ་ཆེན་
པོ་གཞན་གྱི་གཞུང་དུའང་རྒྱས་པར་བཀག་པའི་ཕྱིར། དེ་ཡང་སྐབས་སུ་བབ་པ་འཇུག་
འགྲེལ་ལས་བཀག་ཚུལ་བཤད་ན། དེ་ཉིད་ལས། གང་གི་ཚེ་འདི་ཉིད་གཉིས་ཀ་མ་
གྲུབ་པ་དེའི་ཚེ། ཡོད་པ་ཡང་མིན་མེད་པ་ཡང་མིན་པ་མི་སྲིད་པ་ཉིད་དོ། །ཞེས་
གསུངས་པའི་ཚིག་འདི་རྐྱང་པའི་དོན་ལ་དཔྱད་པར་བྱ་སྟེ། ཁྱེད་རྣམས་ཀྱི་ལུགས་
ལ་ཡོད་པ་ཡང་མིན་མེད་པ་ཡང་སྲིད་དམ་མི་སྲིད། སྲིད་ན། རང་འགྲེལ་ལས། ཡོད་
པ་ཡང་མིན་མེད་པ་ཡང་མིན་པ་མི་སྲིད་པ་ཉིད་དོ། །ཞེས་གསུངས་པ་དང་ཇི་ལྟར་
མི་འགལ། །མི་སྲིད་ན། དེ་སྲིད་པར་ཐལ། ཁྱེད་རང་རྣམས་འདོད་པའི་མཐའ་བྲལ་
ཆེན་མོ་ཟེར་བའི་གཙིགས་པོ་ཆེ་དེ་ཡོད་པ་ཡང་མིན་མེད་པ་ཡང་མིན་པའི་ཕྱིར། འཁོར་
གསུམ། འདི་དག་ལ་ཁྱེད་ཅག་ཡོད་མིན་མེད་མིན་ཁས་ལེན་པ་རྣམས་ཀྱིས་བསྐལ་
པར་བསམས་ཀྱང་གསུང་རབ་དང་མཐུན་པའི་ལན་ཐེབས་པའི་གོ་སྐབས་ག་ལ་ཡོད།
གཞན་ཡང་། ཤེས་བྱ་ཆོས་ཅན། འགྲེལ་པ་ཚིག་གསལ་ལས། རེ་ཞིག་གལ་ཏེ་ཐམས་
ཅད་སྟོང་པ་སྟེ་ཐམས་ཅད་ཡོད་པ་མིན་ནོ་ཞེས་བྱ་བར་རྟོགས་ན། དེའི་ཚེ་འདི་ལོག་
བ
- 314 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་ལྟ་བར་འགྱུར་ཏེ། ཇི་སྐད་དུ། ཆོས་འདི་ལོག་པར་བཟུང་གྱུར་ན། །མི་མཁས་
རྣམས་ནི་ཆུད་ཀྱང་ཟ། །འདི་ལྟར་མེད་པར་ལྟ་བ་ཡི། །མི་གཙང་དེར་ནི་བྱིང་བར་
འགྱུར། །ཞེས་བཤད་དོ། །ཅི་སྟེ་ཡང་ཐམས་ཅད་ལ་སྐུར་པ་འདེབས་པར་མི་འདོད་ན་
ནི། དེའི་ཚེ་ཇི་ལྟར་དངོས་པོ་འདི་དག་དམིགས་སུ་ཟིན་ཀྱང་སྟོང་པ་ཉིད་དུ་(༡༡༥ན)
འགྱུར་ཏེ། དེའི་ཕྱིར་རང་བཞིན་མེད་པའི་དོན་ནི་སྟོང་པ་ཉིད་ཀྱི་དོན་མིན་ནོ། །ཞེས་
པ་འདི་ངེས་པར་སྟོང་པ་ཉིད་སྤོང་བར་འགྱུར་ཏེ། དེ་ལྟར་སྤངས་ན་ཆོས་ཀྱི་འཕོངས་
པར་འགྱུར་བའི་ལས་ཀྱི་ངེས་པར་ངན་འགྲོར་འགྲོ་བར་འགྱུར་རོ། །ཇི་སྐད་དུ་རིན་ཅེན་
འཕྲེང་བ་ལས། གཞན་འདི་ནི་ལོག་བཟུང་ན། །བླུན་པོ་མཁས་པའི་ང་རྒྱལ་ཅན། སྤོང་བས་
མ་རུངས་བདག་ཉིད་ཅན། །མནར་མེད་པར་ནི་སྤྱི་བོ་ཚུགས་འགྲོ །ཞེས་བཤད་དོ། །ཞེས་
གསུངས་པ་མི་འཐད་པར་ཐལ། ཆོས་ཐམས་ཅད་ཡོད་མིན་མེད་མིན་དེ་གནས་ལུགས་
མཐར་ཐུག་དང་། རང་བཞིན་མེད་པ་དེ་གནས་ལུགས་མཐར་ཐུག་མིན་པའི་ཕྱིར། །
འཁོར་གསུམ། དེས་ན་ཁྱེད་ཆེན་པོ་ཤཱཀ་མཆོག་པས། དཔལ་ལྡན་ཟླ་བའི་ལུགས་ལ་
ཆོས་ཐམས་ཅད་ཡོད་མིན་མེད་མིན་ཡིན་པ་དང༌། ཆོས་ཐམས་ཅད་རང་བཞིན་མེད་
པ་སྟོང་པ་ཉིད་མཐར་ཐུག་མིན་པར་ཁས་བླངས་ནས། དེ་ཉིད་ཟླ་བའི་དགོངས་པར་
བསྒྲུབ་པའི་ཡི་གེའི་ཚོགས་ཤིན་ཏུ་ཆེ་བའི་བསྟན་བཅོས་བརྩམས་འདུག་པ་རྣམས་
བཤད་མ་ཐག་པའི་ཐལ་འགྱུར་གཅིག་པོ་འདིའི་འོག་ན་ཉལ་འདུག་གམ་མི་འདུག་
ཁྱེད་རྗེས་འབྲང་དང་བཅས་པ་མིག་ཕྱེ་ལ་ལྟོས་ཤིག །ཡང་། གང་ཕྱིར་རང་བཞིན་
གྱིས་དེ་མི་འགག་པ། །ཞེས་སོགས་ཀྱི་སྐབས་སུ་རྗེ་ཙོང་ཁ་པ་ཡབ་སྲས་ཀྱིས་ས་བཅུ་
པའི་མདོ་དང༌། འཕགས་པ་ཡབ་སྲས་ཀྱི་གཞུང་ལ་བརྟེན་ནས་འདས་པ་དང་མ་འོངས་
པ་དངོས་པོར་བཤད་པ་ལ་ཁྱེད་ཀྱིས་འདི་ལྟར་བཤད་པ་ལུང་དང་འགལ། རིག་
པ་དང་འགལ་ཞེས་སོགས་ཀྱི་(༡༡༥བ)དགག་པའི་ཡི་གེ་ཆེས་མང་བ་བརྩམས་འདུག་
- 315 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ནའང་། དོགས་པ་ཡོད་པ་ཆེར་མི་འདུག་པས། ཁྱེད་ཀྱིས་དགག་པ་ཐམས་ཅད་འདི་དང་
འདྲའོ་ཞེས་བརྡ་མཚོན་པ་ཙམ་ཞིག་བཤད་ན། དེ་ལ་ཁྱེད་ཀྱིས་ལུང་དང་འགལ་ཚུལ་
ལ། རྩ་བ་ཤེས་རབ་དང་འགལ་ཏེ། རྩ་ཤེ་ལས། འགགས་ན་རྐྱེན་ཡང་གང་
ཞིག་ཡིན། །ཞེས་དང་། གལ་ཏེ་དངོས་པོ་མ་གྲུབ་ན། །དངོས་མེད་གྲུབ་པར་མི་འགྱུར་
རོ། །དངོས་པོ་གཞན་དུ་གྱུར་པ་ནི། །དངོས་མེད་ཡིན་པར་སྐྱེ་བོ་སྨྲ། །ཞེས་དང་། གལ་
ཏེ་ རྒྱུ་ འགགས་འབྲས་བུ་ན། །རྒྱུ་ནི་ཀུན་ཏུ་འཕོ་བར་འགྱུར། །ཞེས་དང་། འགགས་
པ་འགག་པར་མི་འགྱུར་ཏེ། །ཞེས་དང་། ཟད་ལ་འབྱུང་བ་ཡོད་མ་ཡིན། །ཞེས་དང་།
ཟད་ལ་འཇིག་པ་ཡོད་མ་ཡིན། །ཞེས་དང་། འཇིག་ལ་ཡང་སྐྱེ་མེད་པའི་ཕྱིར། །རྒྱུན་ནི་
ཆད་པར་ཐལ་བར་འགྱུར། །ཞེས་གསུངས་པའི་ཕྱིར། ཞེས་སྨྲས་འདུག་པ། རིམ་པ་
བཞིན་དུ་བཤད་ན། ཁྱེད་ཀྱིས་ལུང་འགལ་དང་པོ་འདི་ནི་དབུ་མ་རྩ་བ་ཤེས་རབ་ཀྱི་
གཞུང་ལ་གོ་བ་ཅུང་ཟད་རྙེད་པ་ཡན་གྱིས་ཐུགས་ཁྲེལ་འཇུག་པའི་དགག་པར་འདུག་
པས་ཁྱེད་རང་སྐུ་ཆགས་ལངས་པའི་གཏམ་དུ་སྣང་སྟེ། གཞུང་འདི་ནི་བྱེ་བྲག་ཏུ་སྨྲ་
བས་ས་བོན་འགགས་མ་ཐག་པ་མྱུ་གུའི་དེ་མ་ཐག་རྐྱེན་དུ་འདོད་པ་འགོག་པའི་གཞུང་ཡིན་
ལ། དེ་ཡང་བྱེ་བྲག་ཏུ་སྨྲ་བས་ས་བོན་མྱུ་གུའི་སྔ་རོལ་དུ་འགགས་པར་ཁས་བླངས་ནས།
མྱུ་གུའི་དེ་མ་ཐག་རྐྱེན་དུ་འདོད་པ་ལ། དཔལ་མགོན་ཀླུ་སྒྲུབ་ཀྱིས། ས་བོན་ཆོས་ཅན།
མྱུ་གུའི་དེ་མ་ཐག་རྐྱེན་ཡང་གང་ཞིག་ཡིན་ཏེ་མིན་པར་ཐལ། མྱུ་གུའི་སྔ་རོལ་དུ་འགགས་
པའི་ཕྱིར་(༡༡༦ན)ཞེས་པའི་དོན་ཡིན་ཏེ། ཚིག་གསལ་ལས། ཅི་སྟེ་འབྲས་བུ་མ་སྐྱེས་
པར་ཡང་ས་བོན་འགགས་པར་འདོད་ན་ནི། དེ་ལྟ་ན་ས་བོན་འགགས་ན་སྟེ་མེད་པར་
གྱུར་ན་མྱུ་གུའི་རྐྱེན་ཡང་གང་ཞིག་ཡིན་ལ། ས་བོན་འགགས་པའི་རྐྱེན་ཡང་གང་ཞིག་
ཡིན་ཏེ། འདི་གཉིས་ཀ་རྒྱུ་མེད་པར་འགྱུར་རོ་ཞེས་འཆད་པའི་ཕྱིར། འགགས་ན་
རྐྱེན་ཡང་གང་ཞིག་ཡིན། །ཞེས་བྱའོ། །ཞེས་གསུངས་པའི་ཕྱིར། །
- 316 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
འདིར་སྨྲས་པ། མཁས་པ་གཞན་གྱི་འཕྲིན་ལས་མ་བཟོད་པར། །དོན་མེད་དགག་
པའི་ཁུར་པོ་ཆེར་གཟུང་ནས། །རང་གི་རང་མཚང་སྟོན་པའི་བཤེས་གཉེན་འགའ། །
གཞན་ལུགས་འགོག་པའི་ངལ་བ་དོར་ན་ལེགས། །ཞེས་སྨྲས་སོ། །དེ་བཞིན་དུ་གལ་
ཏེ་དངོས་པོ་མ་གྲུབ་ན། །ཞེས་སོགས་ཀྱི་དོན་ཡང་། ཁོ་ན་རེ། ཁྱོད་ཀྱི་དངོས་པོ་བདེན་
གྲུབ་བཀག་མོད་ཀྱི་དེ་ལྟ་ན་ཡང་དངོས་མེད་བདེན་གྲུབ་ནི་མ་བཀག་པས་དེ་ཡོད་དོ་ཞེ་
ན། དེའི་ལན་སྟོན་པ་ལ་གཞུང་འདི་གསུངས། དོན་ནི་བུམ་པའི་དངོས་པོ་རང་བཞིན་
གྱིས་ཡོད་པ་མ་གྲུབ་ན། བུམ་པའི་དངོས་པོ་མེད་པ་ བུམ་ པ་ ཞིག་ པ་ རང་བཞིན་
གྱིས་ཡོད་པ་འགྲུབ་པར་མི་འགྱུར་ཏེ། བུམ་པ་ལྟ་བུའི་དངོས་པོ་ད་ལྟར་བའི་གནས་
སྐབས་ལས་གཞན་དུ་གྱུར་པའི་ཞིག་པ་ནི་བུམ་པའི་དངོས་པོ་དེ་མེད་པ་ཡིན་པར་འཇིག་
རྟེན་ན་སྐྱེ་བོ་དག་སྨྲ་བ་ཡིན་པའི་ཕྱིར་ཞེས་པའི་དོན་ཡིན་ཏེ། གཞུང་འདིའི་སྔ་འགྲེལ་དུ།
ཚིག་གསལ་ལས། འདིར་སྨྲས་པ། གལ་ཏེ་ཡང་ཁྱེད་ཀྱིས་དངོས་པོ་བཀག་མོད་ཀྱི། དེ་
ལྟ་ན་ཡང་(༡༡༦བ)དངོས་པོ་མེད་པ་ནི་ཡོད་པ་ཉིད་བཀག་པའི་ཕྱིར་རོ། །དེ་ཕྱིར་འགལ་
ཟླ་ཡོད་པས་དངོས་པོ་ཡང་ཡོད་པར་འགྱུར་ཏེ། དངོས་པོ་མེད་པ་བཞིན་ནོ། །བརྗོད་
པར་བྱ་སྟེ། གལ་ཏེ་དངོས་པོ་མེད་པ་ཉིད་ཡིན་ན། །དངོས་པོ་ཡང་ཡོད་པར་འགྱུར་ན་ཡོད་
པ་མིན་ནོ། །ཞེས་གསུངས། གལ་ཏེ་དངོས་པོ་མ་གྲུབ་ན། །ཞེས་སོགས་གསུངས་པའི་
ཕྱིར། འོ་ན་འདིར་དངོས་མེད་བདེན་གྲུབ་འགོག་པའི་སྐབས་སུ། བུམ་པ་ཞིག་པ་ལྟ་བུ་
བདེན་གྲུབ་འགོག་པའི་རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དགག་བྱ་ཤེས་
བྱ་ལ་མི་སྲིད་པའི་དངོས་མེད་བདེན་གྲུབ་འགོག་པ་ལས། དགག་བྱ་ཤེས་བྱ་ལ་སྲིད་
པའི་བུམ་པའི་དངོས་མེད་བདེན་གྲུབ་འགོག་དཀའ་བའི་རྒྱུ་མཚན་གྱིས། སྐབས་འདིར་
བུམ་པ་ཞིག་པ་ལ་དངོས་མེད་ཅེས་བརྗོད་པའི་རྒྱུ་མཚན་ཡོད་དེ། ཕྱོགས་སྔ་སྨྲ་བ་
པོས་དེ་དངོས་མེད་མཚན་ཉིད་པར་འདོད་ཅིང་། ཐལ་འགྱུར་བ་ལྟར་ན་དགག་བྱ་བུམ་པའི་
-317 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དངོས་པོ་མེད་པ་ལ་དངོས་མེད་ཀྱི་མིང་བཏགས་པ་ཡིན་པའི་ཕྱིར། གལ་ཏེ་རྒྱུ་འགགས་
འབྲས་བུ་ན། །རྒྱུ་ནི་ཀུན་ཏུ་འཕོ་བར་འགྱུར། །ཞེས་པའི་གནོད་བྱེད་ཡང་འབྲེལ་ཅུང་
ཟད་ཀྱང་མེད་དེ། གཞུང་འདིའི་དོན་ནི། ཕ་རོལ་པོས་རྒྱུ་འགགས་ནས་འབྲས་བུའི་
བདག་ཉིད་དུ་སྐྱེ་བ་ཡིན་པས། གལ་ཏེ་རྒྱུས་ནི་འབྲས་བུ་ལ། །རྒྱུ་མ་སྦྱིན་པར་འགག་
གྱུར་ན། །ཞེས་པའི་སྐྱོན་མེད་དོ་ཞེ་ན། དེ་ནི་མི་རིགས་ཏེ། གལ་ཏེ་རྒྱུ་འགགས་
ནས་འབྲས་བུའི་བདག་ཉིད་དུ་གནས་ན། ཟློས་གར་མཁན་ཆ་ལུགས་གཅིག་བཏང་
ནས་གཞན་ལེན་པ་ལྟར། རྒྱུ་ནི་དུས་ཀུན་དུ་འཕོ་བ་ཙམ་དུ་འགྱུར་བས། འབྲས་བུ་སྔར་
མེད་གསལ་དེ་མི་སྲིད་(༡༡༧ན)པར་འགྱུར་རོ། །ཞེས་པའི་དོན་ཡིན་པར་ཚིག་གསལ་
དུ་གསལ་བར་བཤད་དོ། །ཁྱེད་ཀྱི་རྣམ་རྟོག་ལ། གལ་ཏེ་རྒྱུ་འགགས་འབྲས་བུ་ན། །
ཞེས་པ་འདིས་རྒྱུ་འགགས་པ་དེ་འབྲས་བུ་ཡིན་པ་བཀག་འདུག །དེ་ལྟར་ན་དངོས་པོ་
ལེན་པ་ཡང་ཁེགས་སྙམ་ནས་བླུན་དཔྱད་བྱས་འདུག་པ། རྩ་བ་ཤེས་རབ་ཀྱི་མཛུབ་
ཁྲིད་ཚར་གཅིག་ཐོས་ན་ཡང་ལོག་རྟོག་འདི་འདྲ་སྐྱེ་བའི་གོ་སྐབས་ག་ལ་ཡོད། དེ་
བཞིན་དུ། འགགས་པ་འགག་པར་མི་འགྱུར་ཏེ། ཞེས་པ་གནོད་བྱེད་དུ་འདྲེན་པ་ཡང་།
གཞུང་འདིས་ འགགས་ པ་ མི་ འགགས་པར་བསྟན་འདུག་སྙམ་དུ་ བླུན་དཔྱད་བྱས་
པ་ཡིན་ཏེ། འོ་ན་འགག་བཞིན་པ་ཡང་མི་འགག་པར་ཐལ། གཞུང་དེའི་རྗེས་སུ། འགག་
བཞིན་པ་ཡང་དེ་བཞིན་མིན། །ཞེས་བཤད་འདུག་པའི་ཕྱིར། འཁོར་གསུམ། འོ་ན་
གཞུང་འདིའི་དོན་གང་ཡིན་ཞེ་ན། བུམ་པ་འགགས་པའི་ཚེ་སླར་ཡང་བུམ་པ་དེ་འགག་
རྒྱུ་མེད་ཅེས་པའོ། །ཡང་། ཟད་ལ་འབྱུང་བ་ཡོད་མིན་ཏེ། །ཞེས་སོགས་འདྲེན་པ་ཡང་
མི་འཐད་དེ། ཟད་པ་ལ་འབྱུང་འཇིག་དང་མ་ཟད་པ་ལ་འབྱུང་འཇིག་སོགས་མེད་པར་
བཤད་པ་ནི། དགག་བྱ་ལ་གཏུགས་པའི་དབང་དུ་བྱས་ཀྱི་ཐ་སྙད་ཙམ་དུ་ཟད་མ་ཟད་
ལ་འབྱུང་འཇིག་འགོག་པའི་དབང་དུ་བྱས་པ་མིན་པའི་ཕྱིར། དེ་ལྟར་ཡིན་ན་ཟད་པ་
-318 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ལ་འབྱུང་འཇིག་མེད་པ་བཞིན་དུ་ཐ་སྙད་དུ་མ་ཟད་པའང་འབྱུང་འཇིག་མེད་པར་ཐལ་
བའི་སྐྱོན་ཡོད་པའི་ཕྱིར། དེས་ན་གཞུང་དེ་རྣམས་ཀྱི་དོན་ནི། བུམ་པ་ལྟ་བུའི་དངོས་པོ་
ཟད་པའི་འབྱུང་འཇིག་དོན་དམ་པར་མེད་དེ། དེ་ཡོད་(༡༡༧༠)ན་བུམ་པ་ལྟ་བུའི་དངོས་
པོ་ཟད་པ་སྟེ་ཞིག་པའི་ཚེ་བུམ་པའི་དངོས་པོར་འབྱུང་བ་དེར་སྐྱེ་བ་ཡོད་དགོས་པ་
ལས། དེ་ཡོད་པ་མིན་པའི་ཕྱིར། རྟགས་དང་པོ་གྲུབ་སྟེ། བུམ་པའི་འབྱུང་འཇིག་དོན་དམ་
པར་ཡོད་ན། བུམ་པའི་འབྱུང་འཇིག་དུས་ཐམས་ཅད་དུ་ཡོད་དགོས་པའི་ཕྱིར། ཞེས་
པའི་དོན་ནོ། །འཇིག་ལ་ཡང་སྐྱེ་མེད་པའི་ཕྱིར། །ཞེས་སོགས་འདྲེན་པ་ཡང་འབྲེལ་
མེད་དེ། གོང་དུ་དངོས་པོ་རང་བཞིན་གྱིས་གྲུབ་པ་མི་རྟག་པར་སྨྲ་ན་ཆད་ལྟར་ཐལ་
བའི་སྐྱོན་བསྟན་པ་ལ། ཁོ་ན་རེ། རྒྱུ་འགགས་ནས་དེའི་འབྲས་བུ་མི་སྐྱེ་ན་ཆད་པའི་
སྐྱོན་ཡོད་ཀྱང་། དེ་ལྟར་ཁས་ལེན་པས་སྐྱོན་མེད་ཟེར་བ་འགོག་པ་ལ་གཞུང་འདི་
གསུངས། དོན་ནི། རྒྱུ་ནི་རྒྱུན་ཆད་པར་འགྱུར་བར་ཐལ། རྒྱུ་འཇིག་པ་སྟེ་ཞིག་པར་
སླར་ཡང་སྐྱེ་བ་མེད་པའི་ཕྱིར། དེ་ན་ཁྱབ་འབྲེལ་དང་དངོས་པོ་རང་བཞིན་གྱིས་གྲུབ་
ན། འབྲས་བུ་རྒྱུ་ལ་མི་ལྟོས་པའི་གཞན་དུ་འགྱུར་བས། འབྲས་བུ་སྐྱེས་ཀྱང་རྒྱུའི་རྒྱུན་
མི་འཆད་པ་ལ་མི་ཕན། རྒྱུ་འགགས་པ་ནི་སླར་ཡང་མི་སྐྱེ་བའི་ཕྱིར། ཞེས་ཞིག་པ་སླར་
མི་སྐྱེ་བར་བསྟན་གྱི་ཞིག་པ་མི་སྐྱེ་བར་མ་བསྟན་པའི་ཕྱིར། ཡང་ཁྱེད་ཀྱིས་རིག་པའི་
གནོད་བྱེད་ལ། ཞིག་པ་དངོས་པོ་ཡིན་ན། ཞིག་པ་ཆོས་ཅན། འཇིག་པར་ཐལ། དངོས་
པོ་ཡིན་པའི་ཕྱིར། འདོད་ན། ཞིག་ཟིན་སླར་ཡང་འཇིག་པ་ཡོད་པར་ཐལ། འདོད་པའི་
ཕྱིར། འདོད་ན། ཞིག་ཟིན་སླར་ཡང་འཇིག་པར་ཡོངས་སུ་རྟོགས་པར་འགྱུར་ན་ནི། །
མྱུ་གུ་ལ་སོགས་རྣམས་ཀྱི་འཇིག་པ་འདིར་རྙེད་མི་འགྱུར་ཞིང་། །ས་བོན་སྲིད་མཐར་
ཐུག་པར་རབ་ཏུ་འཇིག་པ་ཉིད་དུ་འགྱུར། །ཞེས་འདོན་པ་སྒྱུར་(༡༡༨ན)བའི་རིགས་
པས་གནོད་དོ། །ཞེས་ཟེར་བ་འདུག་པ། འོ་ན་རྩ་ཤེ་ལས། དངོས་དང་དངོས་མེད་
- 319 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འདུས་བྱས་ཡིན། །ཞེས་པའི་དོན་གང་ཡིན་བྱས་པ་ལ། ཁྱེད་ཀྱིས་བུམ་པ་ཞིག་པ་འདུས་
བྱས་སུ་བསྟན་པ་ཡིན་གྱི། བུམ་པ་ཞིག་པ་དངོས་པོར་བསྟན་པ་མིན། ཞེས་ཟེར་བ་
བྲིས་སོ། །བུམ་པ་ཞིག་པ་ཆོས་ཅན། འཇིག་པར་ཐལ། མི་རྟག་པ་ཡིན་པའི་ཕྱིར། མ་
གྲུབ་ན། དེར་ཐལ། འདུས་བྱས་ཡིན་པའི་ཕྱིར། ཁྱབ་པ་མེད་དོ་ཞེ་ན། འདི་ནི་ཁྱེད་ཀྱི་
ཞེ་འདོད་ཡིན་མོད། སངས་རྒྱས་པ་ལ་གྲུབ་མཐའ་སྨྲ་བ་བཞི་ལས་མེད་ལ། བཞི་
པོ་སུའི་ལུགས་ལའང་འདུས་བྱས་རྟག་པར་ཁས་ལེན་པའི་གྲུབ་མཐའ་མེད་ཅིང་། སངས་
རྒྱས་ཀྱི་གསུང་རབ་ལས། འདུས་བྱས་ཐམས་ཅད་མི་རྟག །ཟག་བཅས་ཐམས་ཅད་
སྡུག་བསྔལ། ཆོས་ཐམས་ཅད་སྟོང་ཞིང་བདག་མེད། མྱ་ངན་ལས་འདས་པ་ཞི་ཞིང་
བདེ། ཞེས་ལྟ་བ་བཀར་བཏགས་ཀྱི་ཕྱག་རྒྱ་བཞི་གསུངས་པ་ཡང་འགོག་པ་ལ་
ཁྱེད་དངོས་སུ་ཞུགས་འདུག་པ། ད་ངེད་རང་གཉིས་རྒྱལ་བ་སྲས་བཅས་ཀྱི་དགོངས་པ་
ལ་རྩོད་རྒྱུ་མི་འདུག་པས། ཕྱིན་ཆད་སངས་རྒྱས་པ་ཡིན་ཞེས་པའི་གཏམ་འདི་མ་སྨྲ་
ཞིག །ཁོ་བོ་ཅག་ཀླུ་སྒྲུབ་ཡབ་སྲས་ཀྱི་རྗེས་འབྲང་རྣམས་ཀྱི་ལུགས་ལ་ཞིག་པ་དངོས་
པོ་ཡིན་ཏེ། དེ་ལ་ལུང་དང་རིག་པའི་སྒྲུབ་བྱེད་གཉིས་ཡོད་པའི་ཕྱིར། དང་པོ་ནི། ཞིག་
པ་དངོས་པོ་ཡིན་ཏེ། ས་བཅུ་པའི་མདོ་ལས། སྐྱེ་བའི་རྐྱེན་གྱིས་རྒ་ཤི། ཞེས་རྒ་ཤི་དེ་
སྐྱེ་བའི་རྐྱེན་གྱིས་བསྐྱེད་པར་གསུངས་ཤིང་། ཡང་དེ་ཉིད་ལས། འཆི་བ་ཡང་གཉིས་སུ་
ཉེ་བར་གནས་ (༡༡༨བ)པ་ཡིན་ཏེ། འདུ་བྱེད་འཇིག་པར་ཡང་བྱེད་པ་དང་། ཡོངས་སུ་
མི་ཤེས་པ་རྒྱུན་མི་འཆད་པའི་རྒྱུ་ཡང་འབྱིན་པའོ། །ཞེས་འཆི་བས་དངོས་སུ་ཤི་བ་
བསྐྱེད་པ་དང་། ཤི་བས་སྐྱེ་བ་ཕྱི་མའི་མ་རིག་པ་སྐྱེད་པར་གསུངས་པའི་ཕྱིར།
གཞན་ཡང་། ཞིག་པ་དངོས་པོ་ཡིན་ཏེ། སྡོང་བུ་སྣུམ་ལྡན་ཞིག་པ་དངོས་པོ་ཡིན་
པའི་ཕྱིར། སྡོང་བུ་སྣུམ་ལྡན་ཟད་པ་དེ་མར་མེ་ཤི་བའི་རྒྱུ་ཡིན་པའི་ཕྱིར་ཏེ། རིག་པ་
དྲུག་ཅུ་པ་ལས། རྒྱུ་ཟད་ཉིད་ལས་ཞི་བ་ནི། །ཟད་ཅེས་བྱ་བར་དམིགས་པ་སྟེ། །ཞེས་
- 320 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གསུངས་པའི་ཕྱིར། །གཞན་ཡང་། ཞིག་པ་དངོས་པོ་ཡིན་ཏེ། རྩ་བ་ཤེས་རབ་ལས།
མྱ་ངན་འདས་པ་འདུས་མ་བྱས། །དངོས་དང་དངོས་མེད་འདུས་བྱས་ཡིན། །ཞེས་བུམ་
པ་དང་བུམ་པའི་དངོས་པོར་མེད་པ་བུམ་པ་ཞིག་པ་གཉིས་ཀ་འདུས་བྱས་སུ་གསུངས་
པའི་ཕྱིར། བུམ་པ་ཞིག་པ་དེ་འདུས་བྱས་ཡིན་ཏེ། བུམ་པའི་དངོས་པོ་ལྟ་བུའི་རྒྱུ་རྐྱེན་
གྱི་འདུས་བྱས་ཡིན་པའི་ཕྱིར། དེ་ལྟར་ཡང་། སྐབས་འདིའི་ཚིག་གསལ་ལས། དངོས་
པོ་ནི་རང་གི་རྒྱུ་དང་རྐྱེན་གྱི་ཚོགས་པ་ལས་བྱུང་བའི་ཕྱིར། འདུས་བྱས་ཡིན་ལ། དངོས་
པོ་མེད་པ་ལ་ཡང་དངོས་པོ་ལ་བརྟེན་ནས་བྱུང་བའི་ཕྱིར་དང༌། སྐྱེ་བའི་རྐྱེན་གྱི་རྒ་ཤི།
ཞེས་གསུངས་པའི་ཕྱིར། གཉིས་པ་རིག་པའི་སྒྲུབ་བྱེད་ལ་ཚིག་གསལ་ལས། གང་
ཞིག་འཇིག་པ་རྒྱུ་མེད་པ་ཉིད་དུ་ཁས་བླངས་ནས་འདུས་བྱས་སྐད་ཅིག་མ་ཉིད་དུ་སྨྲ་
བ་དེའི་ལྟར་ན། ནམ་མཁའི་མེ་ཏོག་རྒྱུར་མེད་པས་འཇིག་པ་མེད་པའི་ཕྱིར། དངོས་པོ་
རྣམས་སྐད་ཅིག་མ་ཉིད་དང་། འཇིག་པ་དང་བྲལ་བ་རྣམས་འདུས་བྱས་ཉིད་དུ་ཡང་
འགྲུབ་པར་ག་ལ་(༡༡༩ན)འགྱུར། དེའི་ཕྱིར་དེ་ཐམས་ཅད་མི་འགྲིག་པ་ཉིད་དུ་འགྱུར་
རོ། །ཞེས་གསུངས་ལ། དེའི་དོན་ནོ། །འདུས་བྱས་ཞིག་པ་དངོས་པོ་མིན་ན་རིགས་པ་དང་
འགལ་ཏེ། ཤེས་བྱ་ཆོས་ཅན། འདུས་བྱས་སྐད་ཅིག་མ་མ་ཡིན་པར་ཐལ། འདུས་བྱས་
གྲུབ་ཙམ་ནས་འཇིག་ངེས་མ་ཡིན་པའི་ཕྱིར། དེར་ཐལ། འདུས་བྱས་རང་གྲུབ་དུས་ཀྱི་
སྐད་ཅིག་གཉིས་པར་མི་སྡོད་པ་ལ་རྒྱུ་མེད་པའི་ཕྱིར། དེར་ཐལ། འདུས་བྱས་རང་
གྲུབ་དུས་ཀྱི་སྐད་ཅིག་གཉིས་པར་མ་བསྡད་པ་ལ་རྒྱུ་མེད་པའི་ཕྱིར། དེར་ཐལ། འདུས་
བྱས་ཞིག་པ་ལ་རྒྱུ་མེད་པའི་ཕྱིར། ཞེས་པའི་དོན་ནོ། །འདོད་ན། སྐབས་འདིར་འཇིག་
པ་རྒྱུ་མེད་དུ་ཁས་བླངས་ནས་འདུས་བྱས་སྐད་ཅིག་མར་སྨྲ་བའི་ལྟར་ན། ཞེས་བཤད་
པའི་དོན་གང་ཡིན་ཞེ་ན། དེའི་རྒྱུ་མཚན་མདོ་སྡེ་པ་དང་སེམས་ཙམ་པ་སྐབས་འདིའི་
ཕྱོགས་སྔ་སྨྲ་བ་པོ་ཡིན་ལ། དེ་གཉིས་ལ་འཇིག་པ་རྒྱུ་མེད་དུ་ཁས་ལེན་པ་ཞེས་བརྗོད་
- 321 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པའི་རྒྱུ་མཚན་ཡོད་དེ། འདུས་བྱས་རྣམས་རང་གྲུབ་ཙམ་ནས་འཇིག་པའི་ངོ་བོར་སྐྱེས་
ཀྱི། འདུས་བྱས་རྣམས་ལ་རང་ལས་ཕྱིས་འབྱུང་གི་འཇིག་རྒྱུ་དོན་གཞན་མེད་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། །
ཆུ་འབབ་ཀླུང་ལ་ཡི་དྭགས་རྣག་བློ་ཡང་། །ཞེས་པའི་སྐབས་སུ་ཡང་ཁྱེད་ཀྱིས་རྗེ་
ཙོང་ ཁ་ པ་ ཡབ་ སྲས་ ལ་ དགག་བཞག་མང་པོ་ བྱས་ འདུག་ ཀྱང་། བག་ཆགས་ངན་
པ་འཇོག་པའི་དགག་བཞག་མ་གཏོགས་གསུང་རབ་དང་མཐུན་པའི་དགག་བཞག་
གཏན་མི་འདུག་པས། དགག་པའི་ཡི་གེ་འདི་ལྟ་བུ་ཡང་མ་མཐོང་ན་བཟང་བར་འདུག་
སྟེ། འོན་ཀྱང་ལོག་རྟོག་ (༡༡༩བ)འདི་ལྟ་བུ་ཁེགས་ན་བསྟན་པ་ལ་ཕན་པར་འདུག་
པས་ཅུང་ཟད་བཤད་ན། དེ་ཡང་བཅོམ་ལྡན་འདས་ཀྱི་གསུང་རབ་ལས། སེམས་ཅན་
རྣམས་ཀྱི་ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ། སྔགས་དང་སྨན་གྱི་ནུས་པ་
བསམ་གྱིས་མི་ཁྱབ། རྣལ་འབྱོར་པ་རྣམས་ཀྱི་ཏིང་ངེ་འཛིན་གྱི་མཐུ་བསམ་གྱིས་མི་
ཁྱབ། དེ་བཞིན་གཤེགས་པའི་སྤྲུལ་པ་བསམ་གྱིས་མི་ཁྱབ་ཅེས་གསུངས་ལ། དེ་དག་
གི་དོན་ཅུང་ཟད་བཤད་ན། དེ་ལ་དེ་བཞིན་གཤེགས་པའི་ཆོ་འཕྲུལ་བསམ་གྱིས་མི་
ཁྱབ་པ་ནི། སྐུ་རྫུ་འཕྲུལ་གྱི་ཆོ་འཕྲུལ། ཐུགས་ཀུན་བརྗོད་པའི་ཆོ་འཕྲུལ། གསུང་རྗེས་
བསྟན་གྱི་ཆོ་འཕྲུལ་རྣམ་པ་གསུམ་གྱིས་གདུལ་བྱ་རྗེས་སུ་འཛིན་པ་ལ་ཟེར། དེ་ཡང་
མཚོན་པ་ཙམ་བརྗོད་ན། སྔོན་དགེ་བའི་རྩ་བ་རྒྱ་ཆེན་པོ་བསགས་པ་དང་། སངས་རྒྱས་
ཀྱི་ཐུགས་རྗེ་ལ་བརྟེན་ནས་ཁྱིམ་པ་གོས་དཀར་པོ་ཅན་སྐྲ་དང་ཁ་སྤུ་སོགས་མ་བྲེགས་
པ་ཞིག །བཅོམ་ལྡན་འདས་ཀྱི་དྲུང་དུ་འོངས་པ་ན། བཅོམ་ལྡན་འདས་ཀྱིས་དགེ་སློང་
ཚུར་ཤོག །ཚངས་པར་སྤྱད་པ་སྤྱོད་ཅིག །ཅེས་བཀའ་སྩལ་པའི་མཇུག་དེ་མ་ཐག་ཏུ།
སྐྲ་དང་ཁ་སྤུ་སོགས་འབྲེག་མཁན་མེད་པར་ཡང་སྐྲ་དང་ཁ་སྤུ་སོགས་བྲེགས་ནས་ཞག་
བདུན་ལོན་པ་ཙམ་དང་། ལག་ན་ལྷུང་བཟེད་དང་། བྱ་མ་བུམ་སོགས་སྔར་མེད་ཀྱང་
- 322 -



A
-
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
གསུང་དེའི་མཇུག་ཁོ་ནར་དེ་དག་རང་གྲུབ་ཏུ་འབྱུང་བ་དང་། ཆོས་གོས་གསུམ་ལ་སོགས་
པ་ཡང་རང་གིས་སྒྲུབ་མི་དགོས་པར་དེ་མ་ཐག་ཏུ་འབྱུང་བ་དང་། གདུལ་བྱ་དེ་ཡང་
བསྙེན་པར་རྫོགས་ནས་ལོ་བརྒྱ་ལོན་པ་ལྟ་བུ་འབྱུང་ལ། དེའི་ཚེ་ལྷ་རྣམས་ཀྱིས། དེ་
བཞིན་གཤེགས་པས་ཚུར་ཤོག་བཀའ་སྩལ་པས། །སྐྲ་བྱི་སྣམ་(༡༢༠ན)སྦྱར་གྱོན་པའི་
ལུས་ལྡན་ཞིང་། །མོད་ལ་དབང་པོ་རབ་ཞི་གནས་གྱུར་ཏེ། །སངས་རྒྱས་དགོངས་པས་
ལུས་གཟུགས་བཀབ་པར་གྱུར། །ཞེས་ཆེད་དུ་བརྗོད་པ་ལ་སོགས་པ་འབྱུང་བ་ལྟ་
བུའོ། །དེས་ན་དེ་ལྟར་བཤད་པ་དེ་རྣམས་མེད་བཞིན་དུ་སྣང་བའི་འཁྲུལ་སྣང་ཙམ་ལ་
བྱེད་དམ། རབ་བྱུང་གི་རྟགས་ཆ་ལུགས་དེ་དག་སྟོན་པའི་བྱིན་རླབས་ཀྱིས་གསར་དུ་
གྲུབ་པ་གང་ཡིན། དང་པོ་ལྟར་ན། སྟོན་པ་སངས་རྒྱས་ཀྱི་ཐུགས་རྒྱུད་ལ་འཁྲུལ་
སྣང་ཡོད་པར་ཁས་ལེན་པ་ལས་ཐ་ཆད་པ་སུ་ཞིག་ཡོད། གཉིས་པ་ལྟར་ན་ཀུན་རྫོབ་
བདེན་པ་གཞི་མ་གྲུབ་ཟེར་བའི་གཏམ་དེ་ལ་སྙིང་པོ་ཨེ་འདུག་སོམས་ཤིག །དེ་བཞིན་
དུ་རྣལ་འབྱོར་པ་རྣམས་ཀྱི་ཏིང་ངེ་འཛིན་གྱི་མཐུ་བསམ་གྱིས་མི་ཁྱབ་པ་ཡང་། བྱང་སེམས་
བདག་ཉིད་ཆེན་པོ་ཞིག་གིས་ཀུན་ཏུ་བཟང་པོའི་མཆོད་སྤྲིན་གྱི་རྒྱལ་བ་སྲས་བཅས་ལ་
མཆོད་པ་ཕུལ་བའི་ཚེ། མཆོད་པའི་ཡོ་བྱད་རྣམས་ཇི་ལྟར་སྤྲུལ་པ་ལྟར་དངོས་གནས་
ལ་གྲུབ་པ་དང་། ཡང་བྱང་སེམས་བདག་ཉིད་ཆེན་པོ་ཞིག་གིས། ཕུག་འདོམ་གང་གྲུ་
བཞི་པ་གཅིག་ཏུ་དཔུང་ཚོགས་ཡན་ལག་བཞི་སྤྲུལ་ཚེ། ཕུག་དེ་ཆེར་མ་སོང་
། དཔུང་
ཚོགས་ཡན་ལག་བཞི་ཆུང་དུ་ཡང་མ་སོང་བར་ཇི་ལྟར་སྤྲུལ་པ་ལྟར་དངོས་གནས་གྲུབ་
པ་ལྟ་བུའོ། །སྔགས་དང་སྨན་གྱི་ནུས་པ་བསམ་གྱིས་མི་ཁྱབ་པ་ནི། སྨན་འགའ་ཞིག་
ཟོས་པ་ཙམ་གྱི་ནད་ཞི་བར་བྱེད་ནུས་པ་དང་། ཡང་སྨན་ཁ་ཅིག་ལུས་ལ་བཅངས་པ་
ཙམ་གྱིས་ནམ་མཁའ་ལ་འགྲོ་ནུས་དང་། ཡང་མི་འཚིག་པའི་རིག་སྔགས་དང་ལྡན་
པའི་ལུས་ཤེས་ཀྱིས་(༡༢༠བ)ལྕགས་གོང་དམར་འབར་བའི་སྟེང་ན་ཚ་གྲང་གི་རེག་བྱ་
-323 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཉིས་དུས་ཅིག་ཅར་དུ་ཡོད་པ་ལྟ་བུ་དང་། སེམས་ཅན་རྣམས་ཀྱི་ལས་ཀྱི་རྣམ་པར་
སྨིན་པ་བསམ་གྱིས་མི་ཁྱབ་པ་ནི། རྣག་ཁྲག་ལ་ལོངས་སྤྱོད་པའི་ལས་སྟོབས་ལྡན་
བསགས་པའི་ཡི་དྭགས་འགའ་ཞིག་ཆུ་བོ་གང་གཱ་ལྟ་བུའི་འགྲམ་དུ་འོངས་པ་ནི་སྔོན་གྱི་
ལས་ ཀྱི་དབང་ གིས་ཆུ་བོ་ གང་ གཱའི་ གོ་ས་ དེར་རྣག་ ཁྲག་ གསར་དུ་སྐྱེས་ནས་དེ་
ལ་ཡི་དྭགས་ཀྱི་ལོངས་སྤྱོད་པ་ལྟ་བུའོ། །
དེ་ལྟར་སྤྱིར་བཤད་ནས། སྐབས་སུ་འབབ་པའི་དོན་ནི། ཆུ་འབབ་ཀླུང་
ལ་ཡི་དྭགས་རྣག་བློ་ཡང་། །ཞེས་པའི་སྐབས་སུ། རྗེ་ཙོང་ཁ་པ་ཡབ་སྲས་ཀྱིས། བརླན་
ཞིང་གཤེར་བ་ཕོར་བ་གང་ལ། ལས་སྟོབས་ལྡན་བསགས་པའི་ལྷ་མི་ཡི་དྭགས་གསུམ་
གྱིས་ཐུན་མོང་དུ་བལྟས་པའི་ཚེ། བརླན་ཞིང་གཤེར་བ་ཕོར་གང་གི་གོ་ས་ན་ཆུ་དྭངས་
ཤིང་བསིལ་བ་དང་བདུད་རྩི་དང་རྣག་ཁྲག་གསུམ་ཚད་གྲུབ་ཏུ་ཡོད་སྲིད་པར་ཞལ་
གྱིས་བཞེས་པ་ལ། ཁྱེད་གོ་ཤཱཀ་གཉིས་དང་ཆོས་རྗེ་རོང་པོ་དང་བཅས་པས། འོ་ན་
གཟུགས་ཅན་གྱི་དངོས་པོ་རྣམས་ཀྱིས་རང་གི་གོ་སར་གཟུགས་ཅན་གཞན་འབྱུང་བའི་
གོ་མི་འགེགས་པར་ཐལ། བརླན་ཞིང་གཤེར་བ་ཕོར་པ་གང་གི་གོ་ས་ན་རྣག་ཁྲག་དང་
བདུད་རྩི་དང་ཆུ་དྭངས་ཤིང་བསིལ་བ་ཕོར་གང་པོ་གསུམ་ཡོད་སྲིད་པའི་ཕྱིར། ཞེས་
ཡུས་དང་བཅས་ཏེ་སྨྲས་འདུག་པ། ལེགས་པར་ཉོན་ཅིག །འོ་ན་དབུ་མ་འཇུག་པ་
ལས། ཐུབ་དབང་དུས་གཅིག་ཁོ་ནར་དེའི་རྒྱུ་མཐུན། །གཟུགས་སྐུ་གཅིག་ལ་རང་གི་
སྐྱེ་གནས་སྐབས། །སྔར་འགགས་གསལ་དང་མ་འཆོལ་བྱུང་ཚུལ་ནི། །མ་ལུས་
(༡༢༡ན)ཀྱིས་བཀྲ་མཐའ་དག་སྟོན་པར་མཛད། །ཅེས་ཐུབ་པའི་དབང་པོས་རང་གི་སྐུ་
གཅིག་ལ་འཁོར་བ་ཐོག་མེད་ནས་ཀྱི་རང་གི་སྐྱེ་བའི་གནས་སྐབས་སྔར་བྱུང་བ་ཐམས་
ཅད་རིམ་པ་མ་འཆོལ་བར་དུས་ཅིག་ཅར་དུ་གསལ་བར་སྟོན་ནུས་པ་དང༌། ཡང་། དག་
པ་འདི་ནི་བཞེད་ པ་ འཇུག་ པ་ ཡིན། །རྡུལ་གཅིག་ཡུལ་ལ་ མཁའ་ གཏུགས་ འཇིག་
- 324 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རྟེན་དང་། །འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་མོད། །རྡུལ་རགས་མི་འགྱུར་
འཇིག་རྟེན་ཕྲ་མི་འགྱུར། །ཞེས་རྡུལ་ ཕྲ་རབ་གཅིག་གི་ཁྱོན་ལ་ནམ་མཁའི་མཐས་
གཏུགས་པའི་འཇིག་རྟེན་གྱི་ཁམས་རྣམས་གསལ་བར་སྟོན་པ་དང་། དེ་ལྟར་བསྟན་
པའི་ཚེ་ཡང་རྡུལ་དེ་རགས་པ་སྟེ་ཆེ་བར་ཡང་མི་འགྱུར། འཇིག་རྟེན་ཁམས་ཕྲ་བ་སྟེ་
ཆུང་བར་མི་འགྱུར་བར་སྟོན་ནུས་བཤད་པ་མི་འཐད་པར་ཐལ། གཟུགས་ཅན་གྱི་དངོས་
པོ་གཅིག་གི་གོ་སར་གཟུགས་ཅན་གཞན་འབྱུང་བ་མི་སྲིད་པའི་ཕྱིར། འཁོར་གསུམ།
འདི་དག་ལས་བརྩམས་པའི་དོན་རྒྱས་པར་བཤད་ན། བློ་དམན་རྣམས་ཀྱིས་བློ་ཡུལ་དུ་
མི་ཤོང་བར་སྤྱད་ཀྱི་འགྱེལ་ནས་ཤི་བའི་ཉེན་ཡོད་པས་རྒྱས་པར་ག་ལ་འབྲི། འོན་
ཀྱང་ད་ལན་ལོག་རྟོག་དེ་དག་སུན་དབྱུང་བའི་ཕྱིར་ཟུར་ཙམ་སྨྲས་པ་ཡིན་ནོ། །དེ་ལྟར་
ཡང་དཔལ་ལྡན་ཟླ་བས། འོན་ཀྱང་ཁྱོད་ཀྱི་གསང་བ་འདི་ནི་སྙད་བགྱི་མ་ལགས་སོ། །
ཞེས་གསུངས་པ་ཡིན་ནོ། །
གཞན་ཡང་། རྣལ་འབྱོར་ གྱི་དབང་ཕྱུག་མི་ལ་རས་པས་རས་ཆུང་བ་ རྗེས་སུ་
གཟུང་བའི་ཕྱིར་དུ་གཡག་རུའི་ནང་དུ་བཞུགས་ནས། བུ་ཕ་དང་མཉམ་ན་གཡག་རུའི་
ནང་དུ་ཤོག །གནས་བདེ་ལ་ཡངས་པ་གཡག་རུའི་ནང་(༡༢༡བ)ན་འདུག །ཅེས་
གསུངས་པའི་ཚེ། གཡག་རུ་ཆེར་མ་སོང་རྗེ་མི་ལ་ཆུང་དུ་མ་སོང་བར་བཞུགས། ཞེས་
གསུངས་པ་ཡང་མི་འཐད་པར་ཐལ། གཟུགས་ཅན་གྱི་དངོས་པོ་གཅིག་གི་གོ་སར་
གཟུགས་ཅན་གཞན་འབྱུང་བ་མི་སྲིད་པའི་ཕྱིར། འཁོར་གསུམ། འོ་ན་དབུ་མ་འཇུག་
པའི་པ་ཚབ་ཀྱི་འགྱུར་བྱང་ལས། སློབ་དཔོན་ཟླ་བ་གྲགས་པ་ཐེག་པ་མཆོག་ལ་ཐུགས་
གཞོལ་བ་མི་འཕྲོགས་པའི་མཁྱེན་རབ་དང་ཐུགས་རྗེ་མངའ་བ། རི་མོ་བྲིས་པའི་བ་དྲུས་
མ་ལས་འོ་མ་བཞོས་པས་བདེན་པར་ཞེན་པ་ཟློག་པར་མཛད་པས། ཞེས་པ་འདི་ཡང་
རྣལ་འབྱོར་པའི་ཏིང་ངེ་འཛིན་ གྱི་ནུས་པ་ཡིན་པས། རི་མོར་བྲིས་པའི་བ་དྲུས་མ་
- 325 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལས་འོ་མ་འབྱུང་བ་སྲིད་དམ་ཞེ་ན། དེ་ནི་ཤིན་ཏུ་སྲིད་པར་ཁས་ལེན་དགོས་ཏེ། སངས་
རྒྱས་ཀྱི་ཐུགས་ རྗེའི་དབང་གིས་ཁྱིམ་ པ་ གོས་དཀར་པོ་ཅན་ལ་ཆོས་གོས་གསུམ་
ལ་སོགས་པ་འཚེམ་མཁན་མེད་པར་རང་གྲུབ་ཏུ་འབྱུང་བ་དང༌། ལྷུང་བཟེད་སོགས་
བཟོ་མཁན་མེད་པར་ཡང་རང་གྲུབ་ཏུ་འབྱུང་བ་སོགས་གསུང་རབ་ལས་བཤད་པ་ལྟར་
ཁས་ལེན་དགོས་པའི་ཕྱིར། ཡང་ཁྱེད་ཅག་མང་པོས། རབ་རིབ་དང་ལྡན་དབང་པོ་
ཅན་མཚུངས་པ། །ཆུ་འབབ་ཀླུང་ལ་ཡི་དྭགས་རྣག་བློ་ཡང་། །ཞེས་རབ་རིབ་ཅན་གྱི་
མིག་ཤེས་ལ་སྐྲ་ཤད་སྣང་བ་དང་། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་བ་གཉིས་དོན་
ཤེས་ཡོད་མེད་མཚུངས་པར་བཤད་པ་མི་འཐད་པར་ཐལ། རབ་རིབ་ཅན་གྱི་མིག་
ཤེས་ལ་སྐྲ་ཤད་སྣང་བའི་སྐྲ་ཤད་དངོས་གནས་ལ་མེད། ཡི་དྭགས་ཀྱི་མིག་ཤེས་ལ་ཆུ་
ཀླུང་རྣག་ཁྲག་ཏུ་སྣང་བའི་ཚེ་རྣག་ཁྲག་དངོས་གནས་ལ་ཡོད་པ་ཞིག་སྲིད་པའི་ཕྱིར། །
ཞེས་ཟེར་བ་འདིའི་ལན་ལ་མཁས་པ་ཁ་(༡༢༢ན)ཅིག །ཡི་དྭགས་ལ་ཆུ་ཀླུང་རྣག་ཁྲག་
ཏུ་སྣང་བའི་ཚེ་རྣག་ཁྲག་དངོས་གནས་ལ་ཡོད་པར་ཊིཀ་ཆེན་ལས་གསུངས་པའི་དོན་
ནི། ཡི་དྭགས་ཀྱི་མིག་ཤེས་ལ་བརླན་གཤེར་ཕོར་གང་རྣག་ཁྲག་ཏུ་སྣང་བའི་ཚེ་རྣག་
ཁྲག་དངོས་གནས་ལ་ཡོད་པའི་དོན་མ་ཡིན་ཏེ། ཕོར་གང་པོ་དེ་ཡི་དྭགས་ཀྱིས་ལག་
ཏུ་བླངས་ནས་འཐུངས་པའི་ཚེ་དེའི་རིགས་འདྲ་ཕྱི་མ་རྣག་ཁྲག་ཏུ་འགྱུར་བ་ལ་དགོངས་
པ་ཡིན། ཞེས་གསུངས། ཡང་མཁས་པ་ཁ་ཅིག །གཞུང་དུ་དེ་ལྟར་བཤད་པ་
ནི། ཡི་དྭགས་ལ་ཆུ་ཀླུང་རྣག་ཁྲག་ཏུ་སྣང་ཡང་རྣག་ཁྲག་དངོས་གནས་ལ་མེད་པ་ཅིག་
གི་དབང་དུ་བྱས་ལ། ཊཱིཀ་ཆེན་ལས་ཡི་དྭགས་ཀྱི་མིག་ཤེས་ལ་ཆུ་ཀླུང་རྣག་ཁྲག་ཏུ་
སྣང་བའི་ཚེ་རྣག་ཁྲག་ཡོད་པར་གསུངས་པ་ནི། ལས་དབང་གིས་ཆུ་ཀླུང་གི་སྟེང་དུ་
རྣག་ཁྲག་གསར་དུ་སྐྱེས་པ་ལ་དགོངས་པ་ཡིན་ཞེས་ཟེར། དེ་ཐམས་ཅད་ཊཱིཀ་ཆེན་
གྱི་དགོངས་པ་མིན་པས། རང་ལུགས་ཀྱི་ལན་ནི། སྟོང་ཐུན་སྐལ་བཟང་མིག་འབྱེད་
-326 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ལས་གསུངས་པ་ལྟར་བཤད་ན་། གཞན་ཡང་གཞུང་འདི་ཕྱི་རོལ་གྱི་དོན་མེད་ཀྱང་དོན་
སྣང་གི་ཤེས་པ་བདེན་གྲུབ་ཏུ་སེམས་ཙམ་པས་འདོད་པ་འགོག་པ་ལས་འཕྲོས་པ་ཡིན་
ལ། དོན་ནི། རབ་རིབ་ཅན་གྱི་མིག་ཤེས་དང༌། ཆུ་ཀླུང་རྣག་ཁྲག་ཏུ་སྣང་བའི་ཡི་དྭགས་
ཀྱི་མིག་ཤེས་ གཉིས་བདེན་མེད་དུ་མཚུངས་པས། དེ་གཉིས་ཕྱི་རོལ་གྱི་དོན་མེད་
ཀྱང་དོན་སྣང་གི་ཤེས་པ་བདེན་པར་གྲུབ་པའི་དཔེར་མི་རིགས་ཞེས་པའོ། །ལེགས་
པར་བཤད་དོ། །དེ་བཞིན་དུ་གྲུབ་མཐའ་ཀུན་ཤེས་པས། སྐྲ་ཤད་མེད་དང་ཀླུང་རྣག་ཡོད་
པ་འགལ། །ཞེས་པའི་ལན་ཡང་དེ་ཉིད་ཀྱི་ཤེས་པར་བྱའོ། །ཡང་ཁྱེད་རྣམས་(༡༢༢)
ཀྱིས་དགག་པ་ཐུན་མོང་བ་ཅིག་ལ། སྟོན་པ་ཤཱཀྱ་ཐུབ་པའི་སྐུ་གཟུགས་ལ་མུ་སྟེགས་
རྫོགས་བྱེད་དང༌། ཀུན་དགའ་བོ་གཉིས་ཀྱིས་དུས་ཅིག་ཅར་དུ་བལྟས་པའི་ཚེ། སྟོན་པ་
ཤཱཀྱ་ཐུབ་པའི་སྐུ་གཟུགས་ཀྱི་སྟེང་ན་མཛེས་མི་མཛེས་ཀྱི་གཟུགས་གཉིས་ཅིག་ཅར་དུ་
ཡོད་པར་ཐལ། ལས་ཁྱད་པར་བསགས་པའི་ལྷ་མི་ཡི་དྭགས་གསུམ་གྱིས་བརླན་ཞིང་
གཤེར་བ་ཕོར་པ་གང་ལ་ཐུན་མོང་དུ་བལྟས་པའི་ཚེ་བརླན་ཞིང་གཤེར་བ་ཕོར་པ་གང་
པོ་དེའི་སྟེང་ན་རྣག་ཁྲག་དང་ཆུ་དྭངས་ཤིང་བསིལ་བ་དང་བདུད་རྩི་གསུམ་ག་དངོས་
གནས་ལ་ཡོད་པའི་ཕྱིར། ཞེས་ཟེར་བ་འདིའི་ལན་ལ་ཁ་ཅིག །སྐྱོན་མེད་དེ། རྫོགས་
བྱེད་ལ་སྟོན་པ་ཤཱཀྱ་ཐུབ་པའི་སྐུ་གཟུགས་མི་མཛེས་པར་སྣང་བ་དེ་འཕྲལ་གྱི་འཁྲུལ་
རྒྱུ་གྲུབ་མཐའ་ངན་པའི་དབང་གིས་སྣང་བ་ཡིན་ལ། ཡི་དྭགས་ལ་ཆུ་ཀླུང་རྣག་ཁྲག་ཏུ་
སྣང་བ་ནི་ཕུགས་ཀྱི་འཁྲུལ་རྒྱུ་ལས་ངན་པའི་དབང་གིས་སྣང་བ་ཡིན་པའི་ཕྱིར། ཞེས་
པའི་ལན་འདེབས་ཟེར། དེ་ནི་མི་འཐད་དེ། ཕུགས་ཀྱི་འཁྲུལ་རྒྱུ་ལས་ངན་པའི་དབང་
གིས་སྣང་བ་ཐམས་ཅད་ཡོད་པར་རང་ལུགས་ལ་ཡང་མི་འཇོག་པའི་ཕྱིར། དེས་ན་རང་
ལན་ནི། སྟོན་པ་ཤཱཀྱ་ཐུབ་པའི་སྐུ་གཟུགས་འཛིན་པའི་མུ་སྟེགས་རྫོགས་བྱེད་ཀྱི་མིག་
ཤེས་སྟོན་པ་ཤཱཀྱ་ཐུབ་པའི་སྐུ་གཟུགས་མི་མཛེས་པར་སྣང་བ་གཞི་མ་གྲུབ་སྟེ། སྟོན་པ་
-327 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཤཀྱ་ཐུབ་པའི་སྐུ་གཟུགས་འཛིན་པའི་མིག་ཤེས་ཡིན་ན། དེ་མཛེས་པར་སྣང་བའི་
མིག་ཤེས་ ཡིན་ དགོས་ པའི་ཕྱིར། སངས་རྒྱས་ རྗེས་དྲན་གྱི་མདོ་ལས། མཐོང་ན་མི་
མཐུན་པ་མེད་པ་ཞེས་བཤད་པ་ལ་རྒྱུ་མཚན་ཡོད་པའི་ཕྱིར། འོ་ན་འཕགས་པ་ཐོགས་
མེད་ཀྱིས་མགོན་པོ་(༡༢༣ན)བྱམས་པ་བསྒྲུབ་པའི་ཚེ། མགོན་པོ་བྱམས་པའི་སྐུ་གཟུགས་
ཁྱི་མོའི་གཟུགས་སུ་མཐོང་བར་བཤད་པ་མི་འཐད་པར་ཐལ། མུ་སྟེགས་རྫོགས་བྱེད་
ཀྱི་སྟོན་པ་ཤཱཀྱ་ཐུབ་པའི་སྐུ་གཟུགས་མི་མཛེས་པར་མཐོང་བ་མི་སྲིད་ པའི་ ཕྱིར།
རྟགས་ཁས། སྐྱོན་མེད་དེ། དེའི་ཚེ་འཕགས་པ་ཐོགས་མེད་ཀྱིས་མགོན་པོ་བྱམས་པའི་
སྐུ་གཟུགས་མཐོང་བ་མ་ཡིན་གྱི་འཕགས་པ་ཐོགས་མེད་ཀྱི་སྒྲིབ་པ་སྦྱང་བའི་ཕྱིར་དུ།
ཁྱི་མོའི་གཟུགས་འབུས་བཤིག་པ་ཞིག་སྤྲུལ་པ་ཙམ་ཡིན་པའི་ཕྱིར། ཡང་། ཁོ་ན་རེ།
མུ་སྟེགས་རྫོགས་བྱེད་ཀྱི་སོ་སོ་སྐྱེ་བོ་ལས་དག་པ་ཡིན་པར་ཐལ། དེ་མཆོག་གི་སྤྲུལ་
པའི་སྐུ་སྟོན་པ་ཤཱཀྱ་ཐུབ་པའི་སྐུ་གཟུགས་མངོན་སུམ་དུ་མཐོང་བའི་སོ་སོ་སྐྱེ་བོ་ཡིན་
པའི་ཕྱིར། ཁྱབ་སྟེ། མཆོག་གི་སྤྲུལ་སྐུ་དེ་སོ་སོ་སྐྱེ་བོ་ལས་དག་ཡན་ཆད་ཀྱི་མངོན་སུམ་
གྱི་སྤྱོད་ཡུལ་ཡིན་པའི་ཕྱིར། ཞེས་ཟེར་ན་དེ་ནི་འདོད་པ་ཡིན་ཏེ། དེའི་ལས་དག་
གི་དོན་ནི་སངས་རྒྱས་ཀྱི་སྐུ་གཟུགས་མངོན་སུམ་དུ་མཐོང་བ་ལ་བརྟེན་ནས་རྒྱུད་ལ་
ལམ་བཟང་པོའི་བག་ཆགས་འཇོག་པ་ལ་དགོངས་པའི་ཕྱིར། །
ཡང་ཁྱེད་ཀྱིས་ཆུ་བོ་གང་གཱ་ལ་ཡི་དྭགས་ཀྱིས་བལྟས་པའི་ཚེ། ཆུ་བོ་གང་གཱའི་སྟེང་
ན་མེ་དངོས་གནས་ལ་ཡོད་པ་ཞིག་སྲིད་པར་ཐལ། ལས་ཁྱད་པར་བ་བསགས་པའི་
མི་དང་ཡི་དྭགས་གཉིས་ཀྱིས་ཆུ་བོ་གང་གཱ་ལ་ཐུན་མོང་དུ་ཅིག་ཅར་བལྟས་པའི་ཚེ་ཆུ་
བོ་གང་གཱའི་སྟེང་ན་རྣག་ཁྲག་དང་ཆུ་དྭངས་ཤིང་བསིལ་བ་གཉིས་ཅིག་ཅར་དུ་ཡོད་པ་
སྲིད་པའི་ཕྱིར། འདོད་ན། ཚ་གྲང་ལྷན་ཅིག་མི་གནས་འགལ་མིན་པར་ཐལ། ཚ་གྲང་
ལྷན་ཅིག་ཏུ་གནས་པ་(༡༢༣བ)ཞིག་སྲིད་པའི་ཕྱིར། ཞེས་ཟེར་ན། སྐྱོན་མེད་དེ། ཚ་
- 328 -



བྱ
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གྲང་ལྷན་ཅིག་མི་གནས་འགལ་དུ་བཤད་པ། སེམས་ཅན་གྱི་ལས་ཁྱད་པར་བ་དང་།
རྣལ་འབྱོར་པའི་ཏིང་ངེ་འཛིན་གྱི་མཐུ་སོགས་མ་འཚོགས་པའི་དབང་དུ་བྱས་པའི་
ཕྱིར། དཔེར་ན་རྣལ་འབྱོར་པ་འགའ་ཞིག་གིས་སྟོད་ནས་མེ་འབར་སྨད་ནས་ཆུ་གྲུབ་
པའི་རྫུ་འཕྲུལ་བསྟན་པའི་ཚེ། ཚ་གྲང་ལྷན་ཅིག་གཅིག་ཏུ་གནས་པ་མངོན་སུམ་གྱིས་
གྲུབ་པ་བཞིན། ཡང་ཁྱེད་ཀྱིས། འགལ་བའམ་མ་འཁྲུལ་བའི་ཚད་མ་ཡོད་པར་ཐལ།
ཡི་དྭགས་ཀྱི་མིག་ཤེས་དང་མིའི་མིག་ཤེས་ ཀྱིས་ ལྗོན་ཤིང་འབྲས་བུ་ཅན་ལ་ཅིག་
ཅར་དུ་བལྟས་པའི་ཚེ། ཡི་དགས་ཀྱི་མིག་ཤེས་ཀྱིས་ལྗོན་ཤིང་ལ་འབྲས་བུ་མེད་པར་
གཞལ། མིའི་མིག་ཤེས་ཀྱི་ལྗོན་ཤིང་ལ་འབྲས་བུ་ཡོད་པར་གཞལ་བའི་ཕྱིར། གཞན་
ཡང་གསལ་བ་དེར་ཐལ། ཡི་དྭགས་ཀྱི་ཆུ་བོ་གངྒའི་འགྲམ་དུ་ཕྱིན་པའི་ཚེ། ཡི་དྭགས་
ཁ་ཅིག་གི་མིག་ཤེས་ཀྱིས་ཆུ་བོ་གང་གཱ་བསྐམས་པར་གཞལ། མིའི་མིག་ཤེས་ཀྱིས་ཆུ་
བོ་གང་གཱ་མ་བསྐམས་པར་གཞལ་བའི་ཕྱིར། ཞེས་ཟེར་ན། ཐལ་འགྱུར་དང་པོ་དེའི་
སྐྱོན་མེད་དེ། དེའི་ཚེ་ཡི་དྭགས་ལ་ལས་ཀྱིས་གེགས་བྱས་ པས་ ལྗོན་ཤིང་འབྲས་བུ་
ཅན་དེ་མ་མཐོང་བ་ཡིན་གྱི། དེས་མེད་པར་གཞལ་བ་མིན་པའི་ཕྱིར། ཐལ་འགྱུར་ཕྱི་
མ་ལའང་སྐྱོན་མེད་དེ། ཡི་དྭགས་ཁ་ཅིག་ཆུ་འཐུང་འདོད་ནས་ཆུ་བོ་གང་གཱའི་འགྲམ་དུ་
ཕྱིན་པ་ན་ལས་ཀྱིས་གེགས་བྱས་ནས་ཆུ་བོ་གང་གཱ་མ་མཐོང་བ་ནི། རྟོག་པས་ཆུ་བོ་
གང་གཱ་བསྐམས་སོ་སྙམ་དུ་བཟུང་བ་ཡིན་གྱི། ཆུ་བོ་གང་གཱ་བསྐམས་པར་གཞལ་བ་
མིན་པའི་ཕྱིར། གཞན་ཡང་། ཁྱེད་ཀྱི་ཆོས་རྗེ་རོང་པོས། (༡༢༤ན)སྤྱོད་འཇུག་
ལས། སེམས་ཅན་དམྱལ་བའི་མཚོན་ཆ་རྣམས། །སུ་ཞིག་གིས་ནི་ཆེད་དུ་བྱས། །ལྕགས་
བསྲེགས་ས་གཞི་སུ་ཡིས་བྱས། །མེ་ཚོགས་དེ་དག་ཅི་ལས་བྱུང་། །དེ་འདྲ་དེ་དག་ཐམས་
ཅད་ནི། །སྡིག་སེམས་ཡིན་པར་ཐུབ་པས་གསུངས། །ཞེས་བཤད་པ་མི་འཐད་
པར་ཐལ། ལྕགས་བསྲེགས་ཀྱི་ས་གཞི་དང་དམྱལ་བའི་མེ་ལ་སོགས་ཕྱི་རོལ་དོན་དུ་
- 329 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ས ་
གྲུབ་པའི་ཕྱིར། དེས་ན་དམྱལ་བའི་མཚོན་ཆ་དང་། ལྕགས་བསྲེགས་ཀྱི་ས་གཞི་
ལ་སོགས་པ་དངོས་གནས་ལ་མེད་དེ། ཡོད་ན་སུས་བྱས། དེ་དག་ནི་སེམས་ཀྱི་འཁྲུལ་
སྣང་ཙམ་ཡིན་མོད། ཅེས་ཟེར་ན། དེ་ནི་མི་འཐད་དེ། དེ་ལྟར་ན་དམྱལ་བའི་སེམས་
ཅན་དང་མཐོ་རིས་ཀྱི་ལྷ་ལ་སོགས་པ་ལ་སེམས་ཀྱི་འཁྲུལ་སྣང་བཟང་ངན་ཙམ་བྱུང་
བ་ཡིན་གྱི། དངོས་གནས་ལ་སྡུག་བསྔལ་དང་བདེ་བ་ལ་སོགས་པ་མེད་པར་ཁས་
ལེན་དགོས་པས། རྒྱུ་དགེ་སྡིག་ལས་འབྲས་བུ་བདེ་སྡུག་འབྱུང་བ་མི་སྲིད་པར་ཐལ་
བའི་སྐྱོན་ཡོད་དོ། །འོ་ན་ལུང་དེའི་དོན་གང་ཡིན་ཞེ་ན། ཕྱི་རོལ་བས་སྣོད་བཅུད་
ཀྱི་འཇིག་རྟེན་ཐམས་ཅད་དབང་ཕྱུག་གིས་བྱས་པར་འདོད་པས། དེ་འགོག་པའི་གཞུང་
ཡིན་ལ། དོན་ནི། སུ་ཞིག་གིས་ནི་ཆེད་དུ་བྱས། །ཞེས་པས་དམྱལ་བའི་མཚོན་ཆ་དང་
ལྕགས་བསྲེགས་ཀྱི་ས་གཞི་དང་། མེའི་ཚོགས་དེ་དག་སྐྱེ་བ་སྔ་མར་ལས་ངན་བསགས་
པའི་སྡིག་སེམས་ལས་བྱུང་བ་ཡིན་གྱི། དབང་ཕྱུག་ལ་སྣོད་བཅུད་ཀྱི་འཇིག་རྟེན་དེ་དག་
བྱེད་པའི་ནུས་པ་མེད་པའི་ཕྱིར། ཞེས་པའི་དོན་ནོ། །དེ་ཕྱིར་རྣམ་འགྲེལ་དུ་ཡང་དབང་
ཕྱུག་འཇིག་རྟེན་ཀུན་གྱི་བྱེད་པ་པོར་འདོད་པ་ལེའུ་གཉིས་པར་རྒྱས་པར་བཀག་པས།
(༡༢༤ བ)ཤིང་རྟ་ཆེན་པོ་རྣམས་དགོངས་པ་གཅིག་གོ ། །
ཡང་སྟོང་ཐུན་སྐལ་བཟང་མིག་འབྱེད་ལས། གལ་ཏེ་དེར་ཡང་མཐོང་མེད་ལ། །
བརྟེན་ནས་གཟུགས་གཞན་འབྱུང་གྱུར་ན། །ཞེས་སོགས་ཀྱི་དོན། ཐག་ཉེ་བ་ནས་ལྟ་
བའི་ ཚེ་ ཡུལ་ དབང་བར་དུ་ལས་ གཟུགས་གསལ་བ་དང་། ཐག་རིང་བ་ནས་ལྟ་བའི་
ཚེ་ཡུལ་དབང་བར་དུ་ལས་གཟུགས་མི་གསལ་བ་སྐྱེ་བས་ཐག་ཉེ་རིང་ལ་སྔོན་པོ་སོགས་
དབང་ཤེས་ལ་གསལ་མི་གསལ་གྱི་ཁྱད་བྱུང་བ་ཡིན་གྱི། ཤེས་པ་ལ་རྣམ་པ་ཤར་བའི་དབང་
གིས་མ་ཡིན་པར་སྨྲ་བའི་འདོད་པ་བརྗོད་ནས། དེ་འགོག་པ་ན་ཐག་རིང་ནས་ལྟ་བའི་
ཚེ་སྔོ་འཛིན་མིག་ཤེས་དང༌། སྔོན་པོའི་བར་དུ་སྐྱེས་པའི་ལས་གཟུགས་དེ་དག་
- 330 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གིས། ཡུལ་བསྒྲིབས་པ་ན་སྔོན་འཛིན་མིག་ཤེས་ཀྱིས་སྔོན་པོ་མི་མཐོང་བར་ཐལ་ཞིང་།
མ་བསྒྲིབས་ན། ཐག་ཉེ་བ་ནས་ལྟ་བའི་མིག་ཤེས་ཀྱིས་ལས་གཟུགས་གསལ་
བ་དང༌། སྔོན་པོ་གཉིས་ཅིག་ཅར་སོ་སོར་མཐོང་བ་དང་། ཐག་རིང་བ་ནས་ལྟ་བའི་
མིག་ཤེས་ཀྱིས་ཀྱང་ལས་གཟུགས་མི་གསལ་བ་དང་སྔོན་པོ་གཉིས་ཅིག་ཅར་སོ་སོར་
མཐོང་བར་གསལ་བ་འཕེན་པ་ཡིན་ཞེས་གསུངས་པ་ལ། ཁྱེད་ཀྱིས་དེ་ནི་མི་འཐད་དེ།།
འཁོར་གསུམ་ཁས་བླངས་པའི་ཕྱིར། ཇི་ལྟར་བླངས་ན། འོ་ན་སྔོན་འཛིན་མིག་ཤེས་
ཀྱིས་སྔོན་པོ་མི་མཐོང་བར་ཐལ། ཡུལ་དབང་བར་གྱི་ལས་གཟུགས་དེས་ཡུལ་སྔོན་པོ་
སྒྲིབ་པའི་ཕྱིར། ཁྱབ་གསལ་དངོས། རྟགས་མ་གྲུབ་ན། ཐག་ཉེ་བ་ནས་ལྟ་བའི་མིག་
ཤེས་ཀྱིས་ལས་གཟུགས་གསལ་བ་དང༌། སྔོན་པོ་གཉིས་ཅིག་ཅར་སོ་སོར་མཐོང་
བར་ཐལ། དེས་དེ་ལ་མ་བསྒྲིབས་པའི་ཕྱིར། འཁོར་གསུམ་དང་པོའོ། །ཐག་རིང་བ་
(༡༢༥ན)ནས་ལྟ་བའི་མིག་ཤེས་ཀྱིས་ཀྱང་ལས་གཟུགས་མི་གསལ་བ་དང་སྔོན་པོ་
གཉིས་ཅིག་ཅར་སོ་སོར་མཐོང་བར་ཐལ། དེས་དེ་མ་བསྒྲིབས་པའི་ཕྱིར། འཁོར་
གསུམ་དངོས་འགལ་གྱི་འཕྲེང་བ་གཉིས་པའོ། །ཞེས་ཟེར་བ་ནི། ངོ་ཚ་བའི་གཏམ་ཡིན་
ཏེ། སྟོང་ཐུན་གྱི་ལུགས་ནི། གཞུང་འདི་ཕྱི་རོལ་བས་ཡུལ་དབང་བར་དུ་ལས་གཟུགས་
སྐྱེ་བར་འདོད་ པ་ གཙོ་བོར་འགོག་པ་ཡིན་པས། དེའི་ཚུལ་ནི། ཡུལ་དབང་བར་དུ་
གསལ་དུ་གསལ་མི་གསལ་གྱི་ལས་གཟུགས་ཡོད་ན། དེ་འདྲའི་ལས་གཟུགས་དེས་སྔོ་
འཛིན་མིག་ཤེས་ཀྱིས་སྔོན་པོ་མཐོང་བ་ལ་སྒྲིབ་བམ་མི་སྒྲིབ། སྒྲིབ་ན་སྔོན་འཛིན་མིག་
ཤེས་ཀྱིས་སྔོན་པོ་མི་མཐོང་བར་འགྱུར། མི་སྒྲིབ་ན། སྔོན་འཛིན་མིག་ཤེས་ཀྱིས་ལས་
གཟུགས་དང་སྔོན་པོ་གཉིས་ཀ་ཅིག་ཅར་སོ་སོར་མཐོང་བར་ཐལ། ཡུལ་དབང་བར་དུ་
ལས་གཟུགས་གཅིག་སྐྱེ་ནི་སྐྱེ། ལས་གཟུགས་དེས་སྔོན་པོ་མཐོང་བ་ལ་མི་སྒྲིབ་པའི་
ཕྱིར། ཞེས་པའི་དོན་ཡིན་པར་རྣམ་འགྲེལ་གྱི་གཞུང་ལ་གོ་བ་ཅུང་ཟད་རྙེད་པ་ཡན་ཆད་
- 331 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀྱིས་རྟོགས་ནུས་པར་ཤིན་ཏུ་སླ་བ་ལ། ཕྱོགས་སྔའི་བསམ་དོན་གཏན་མ་གོ་བར། འཁོར་
གསུམ་དང་པོའོ། །འཁོར་གསུམ་གཉིས་པའོ། །ཞེས་ཟེར་བ་ནི། འཁོར་གསུམ་བྱེད་
རྒྱུས་འཕོངས་པའོ། །
ཡང་བརླན་ཞིང་གཤེར་བ་ཕོར་པ་གང་ལ་ཡི་དྭགས་ཀྱིས་བལྟས་པའི་ཚེ། བརླན་
ཞིང་གཤེར་བ་ཕོར་པ་གང་གི་གོ་སར་རྣག་ཁྲག་དངོས་གནས་ལ་སྐྱེ་བ་ཞིག་སྲིད་པར་ཞལ་
གྱིས་བཞེས་པ་ལ། ཁ་ཅིག་གིས་དེ་ལྟར་འདོད་པ་ཕྱི་རོལ་པས་ཡུལ་དབང་བར་དུ་ལས་
གཟུགས་སྐྱེ་བར་འདོད་པ་དང་མཚུངས་པས། ཆོས་གྲགས་ཀྱིས་མུ་སྟེགས་འགོགས་
(༡༢༥བ)པའི་རིགས་པས་གནོད། ཅེས་ཟེར་རོ། །དེ་ལ་སྟོང་ཐུན་ཆེན་མོར། དེ་ལྟར་
ཁས་བླངས་པ་ལ་ཆོས་ཀྱི་གྲགས་པའི་རིགས་པས་གནོད་པ་མ་ཡིན་གྱི་རླུང་མཁྲིས་བད་
ཀན་ལ་སོགས་པའི་ནད་ལྔ་དང་། ས་ཆུ་མེ་རླུང་ནམ་མཁའ་ལྔ་དང་། གདོན་ལྔ་ལ་སོགས་
ཉོན་མོངས་དུག་ལྔའི་དངོས་འབྲས་ཡིན་པའི་ཕྱིར། འདོད་པ་ནི། ཇི་སྐད་དུ། འཁྲུལ་
ཕྱིར་རླུང་སོགས་ཆོས་མ་ཡིན། །ཞེས་སོགས་ཆོས་ཀྱི་གྲགས་པས་མུ་སྟེགས་འགོག་པའི་
རིགས་པ་དེ་དག་འདོན་པ་བསྒྱུར་ལ་བཀག་པར་ཤེས་པར་བྱོས་ཤིག །ཅེས་གསུངས།
དེ་ལ་ཁྱེད་ཀྱིས་སྐྱོན་སྤོང་བྱེད་པ་ན། གཞུང་དེར་ནི་དུག་གསུམ་པོ་ནད་གསུམ་གྱི་ཉེར་
ལེན་ལས་སྐྱེ་བ་བཀག་པ་ཡིན་གྱི། ནད་གསུམ་པོ་དུག་གསུམ་གྱི་འབྲས་བུ་ཡིན་པ་
བཀག་པ་མེད་དོ། །དེས་ན་ཉེས་པ་བད་མཁྲིས་རླུང་གསུམ་པོ་དུག་གསུམ་གྱི་འབྲས་
བུ་ཡིན་པར་དྲི་མ་མེད་པའི་བཀའ་དང་བསྟན་བཅོས་མཐའ་དག་ལས་གསུངས་སོ། །
ཞེས་སྨྲས་འདུག་པ། ཟེར་རྒྱུས་འཕོངས་པའི་གཏམ་ཡིན་མོད། འོ་ན་ཉོན་ཅིག །རླུང་
མཁྲིས་བད་ཀན་གསུམ་ལ་སོགས་པའི་ནད་ལྔ་དང་ཉོན་མོངས་པ་དུག་ལྔ་པོ་རྗེས་སུ་
འགྲོ་ལྡོག་མི་འཁྲུལ་བར་ཐལ། དེ་རྣམས་རྒྱུ་འབྲས་ཡིན་པའི་ཕྱིར། རྟགས་ཁྱབ་དངོས།
འདོད་དོ་སྙམ་ན། འོ་ན་རླུང་མཁྲིས་བད་ཀན་ཤས་ཆེ་བའི་དགྲ་བཅོམ་པ་གཞི་མ་གྲུབ་
- 332 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་ཐལ། འདོད་པ་དེའི་ཕྱིར། འཁོར་གསུམ་མིན་ནམ། དེ་བཞིན་དུ་ཁྱེད་རྣམས་
ཀྱིས་ སྔོན་འཛིན་མིག་ཤེས་ ཀྱིས་སྔོན་པོ་ལ་བལྟས་པའི་ཚེ། སྔོན་འཛིན་མིག་ཤེས་
ཀྱིས་སྔོན་པོ་དངོས་སུ་མ་རྟོགས་ཏེ། དེ་གཉིས་ཀྱི་བར་དུ་སྔོན་པོའི་རྣམ་པས་ཆོད་པའི་
ཕྱིར། དེས་སྔོན་འཛིན་མིག་ཤེས་ཀྱིས་སྔོན་པོ་དངོས་སུ་མ་རྟོགས། སྔོན་པོ་རྣམ་པ་དངོས་
སུ་རྟོགས། དེ་ཕྱིར་དོན་(༡༢༦ན)ལྐོག་ན་མོ་ཞེས་པ་ཡང་འདི་ལྟ་བུ་ལ་ཟེར། ཞེས་
པའི་འདོད་པ་འདི་ཡང་མུ་སྟེགས་གྲངས་ཅན་པས། ཕྱི་ནས་ཡུལ་གྱི་རྣམ་པ་འཆར་ཞིང་
ནང་ནས་སྐྱེས་བུའི་རྣམ་པ་འཆར་བའི་བློའམ་ཆེན་པོ་ཞེས་བྱ་བ་ཡོད། ཅེས་ཟེར་བ་དང་
མཚུངས་པས། དེ་ལའང་ཆོས་གྲགས་ཀྱིས་མུ་སྟེགས་འགོག་པའི་རིགས་པ་འདོན་པ་
སྒྱུར་ལ་འགོག་པར་བྱའོ། །ཡང་ཁྱེད་ཀྱིས་ནམ་མཁའ་ཕྲག་དོག་གི་དངོས་འབྲས་སུ་
ཁས་ལེན་པ་ཞིག་ཡོད་ན། དེ་ལ་དེ་ཙམ་དུ་མཚར་དུ་མི་བརྩིའོ། །དེ་བས་ཀྱང་ངོ་མཚར་ཆེ་
བ་གཞན་ཞིག་སྣང་བ་ནི། ནམ་མཁའ་མཐའ་ཡས་སྐྱེ་མཆེད་པའི་ལྷ་ཞིག་གིས། ཆུ་
ཀླུང་ཆེན་པོ་ཞིག་གི་དྲུང་དུ་ཕྱིན་པ་ན། ཆུ་དེའི་སྐད་ཅིག་སྔ་མ་ཉེར་ལེན་དང་། ལྷ་དེའི་
ལས་ཀྱི་བདག་པོའི་རྐྱེན་བྱས་ནས། ཆུ་ཀླུང་གི་དངོས་འབྲས་སུ་ནམ་མཁའ་སྐྱེའོ། །
ཞེས་ཟེར་བ་འདི་ཉིད་ཤིན་ཏུ་ཡ་མཚན་ནོ། །ཞེས་ཐུགས་ཁྲེལ་དང་བཅས་ཏེ་སྨྲས་འདུག་
པ། འདི་ནི་སྔོན་གྱི་དུས་ན་དགེ་སློང་ལྷ་ཆེན་པོ་ཞེས་བྱ་བའི་རྫུན་རླབས་ཅན་ཞིག་
བྱུང་སྟེ། བསྟན་པ་ལ་གནོད་པ་མང་དུ་བྱས་པ་ན། དགྲ་བཅོམ་པ་རྣམས་ཀྱིས་བཀའ་
བསྡུ་བ་གསུམ་པ་མཛད་དེ། ལྷ་ཆེན་པོས་བསྟན་པའི་ཆོས་ལོག་དེ་རྣམས་སངས་རྒྱས་
ཀྱི་བཀའ་མིན་པར་བཤད་ནས། སུན་ཕྱུང་བ་བཞིན་དུ། ཁྱེད་ཀྱིས་ཀྱང་། དགེ་སློང་ལྷ་
ཆེན་པོ་དང་མཚུངས་པའི་བརྫུན་རླབས་ཆེན་པོ་འདི་ལྟ་བུ་བྱས་ནས། རྗེ་ཙོང་ཁ་པ་
ལ་དགག་པ་གཏོང་བ་འདི་སངས་རྒྱས་ཀྱི་བསྟན་པ་ལ་གནོད་པ་བྱས་པ་ཡིན་པས། ཁོ་
བོས་ཀྱང་དགྲ་བཅོམ་པ་རྣམས་ཀྱིས་ཆོས་ལོག་དེ་ཉིད་སུན་ཕྱུང་བ་དང་འདྲ་བར། ཁྱེད་
- 333 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཀྱིས་སྨྲས་པའི་བརྫུན་སྦུགས་དེ་དག་བསྟིབས་(༡༢༦བ)ཏེ་ཆོས་ལོག་དེ་རྣམས་སུན་
དབྱུང་བར་བྱའོ། །དེ་ལ་ཁྱེད་ཀྱིས་ཕྱོགས་སྔར་བཀོད་པའི་ཆུ་ཀླུང་སྐད་ཅིག་སྔ་མས་
ཉེར་ལེན་དང༌། ལྷའི་ལས་ཀྱིས་བདག་རྐྱེན་བྱས་ནས་ཆུ་ཀླུང་གི་དངོས་འབྲས་སུ་ནམ་
མཁའ་སྐྱེའོ། །ཞེས་ཟེར་བ་འདི་རྗེ་ཙོང་ཁ་པ་ཡབ་སྲས་ཀྱི་གསུང་རབ་གང་ན་འདུག །
རྗེས་འབྲངས་སུ་ཞིག་གིས་ཁས་བླངས། ཁྱེད་ཀྱིས་སྟོན་ཅིག །ཁོ་བོ་ཅག་ནི་དེ་འདྲ་ཁས་
ལེན་པ་རྣམ་རྟོག་བྱེད། རྗེ་ཙོང་ཁ་པས་རྒྱལ་བའི་གསུང་རབ་མཐའ་དག་གི་དགོངས་པ་
ཕྱིན་ཅི་མ་ལོག་པར་བཀྲལ་བ་མཐོང་བ་ན། ཡིད་ཟུག་རྔུ་འདི་ལྟ་བུ་སྐྱེ་བ། ཁྱེད་སུ་ཞིག་
གིས་བསྟན་འཛིན་ཡིན་པ་ནི་སྨྲ་དགོས་སོ། །དེས་ན་འདི་ལ་ཐོག་མར་དཔེ་གཅིག་བཤད་
པར་བྱ་སྟེ། འཕགས་པ་མོའུ་འགལ་གྱི་བུས། ངས་ནམ་མཁའ་ལས་སྐྱེ་མཆེད་ཀྱི་ཏིང་
ངེ་འཛིན་ལ་སྙོམས་པར་ཞུགས་པའི་སྲོག་ཆགས་ཅེ་སྤྱང་སྐད་འབྱིན་པའི་སྒྲ་ཐོས་སོ། །ཞེས་
སྨྲས་པ་ཉེར་དགས་ཚོར་ནས། མོའུ་འགལ་གྱིས་བུས་སྨྲས་པའི་ཚིག་དེའི་དོན་མ་ཤེས་
པར་ཁྱོད་ལ་བརྫུན་སྨྲས་པའི་ལྟུང་བ་བྱུང་བས་ལྟུང་བ་ཕྱིར་འཆོས་ཤིག་ཅེས་སྨྲས་སོ། །མོའུ་
འགལ་གྱི་བུས་ལྟུང་བ་མ་མཐོང་ངོ༌། ། །ཞེས་སྨྲས་པས། ཉེར་དགས་ལྟུང་བ་མཐོང་
བཞིན་དུ་མ་མཐོང་ཞེས་སྨྲ་ན། གནས་ནས་དབྱུང་བའི་འོས་ཡིན་པས། གཎྜི་རྡུངས་ཤིག་
ཅེས་སྨྲས་སོ། །སྐབས་དེ་བཅོམ་ལྡན་འདས་ལ་གསོལ་བ་ན། བཅོམ་ལྡན་འདས་ཀྱིས་
མོའུ་འགལ་གྱི་བུ་ལ་ལྟུང་བ་མེད་དེ། མོའུ་འགལ་གྱི་བུས་ནམ་མཁའ་མཐའ་ཡས་སྐྱེ་
མཆེད་ཀྱི་ཏིང་ངེ་འཛིན་ལ་སྙོམས་པར་ཞུགས་པ་ལས་ལངས་མ་ཐག་ཏུ་སྲོག་ཆགས་
ཅེ་སྤྱང་སྐད་འབྱིན་པའི་སྒྲ་ཐོས་པ་ལ་བསམས་ནས། དེ་ལྟར་སྨྲས་པ་ཡིན་(༡༢༧༨)
པས་མོའུ་འགལ་གྱི་བུ་ལ་བརྫུན་སྨྲས་པའི་ལྟུང་བ་མེད་དོ། །ཞེས་གསུངས། །
ཡང་ཉིན་གཅིག་སངས་རྒྱས་ཀྱི་ཉན་ཐོས་རྣམས་ལ་ཁྱིམ་བདག་ཞིག་གིས་ཤའི་ཐུག་
པ་ཞུས་པ་ན་བཞེས་ཏེ། དེ་ནས་ཆུ་དྲོན་གྱི་གནས་སུ་ལྷུང་བཟེད་འཁྲུ་བ་ལ་བྱོན་ཏེ། དེའི་
-334 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཚེ་དགེ་སློང་རྣམས་ཀྱིས་ཆུ་འདིའི་རྩ་བ་གང་ནས་འོངས་ཞེས་སྨྲས་པ་ན། མོའུ་འགལ་
གྱི་བུས་ཆུ་འདི་མཚོ་མ་དྲོས་པའི་ཆུའི་རྒྱུན་ཡིན། ཞེས་གསུངས། དེ་ལ་ཉེར་དགས་མཚོ་མ་
དྲོས་པའི་ཆུ་ནི་བཅོམ་ལྡན་འདས་ཀྱིས་ཡན་ལག་བརྒྱད་དང་ལྡན་པའི་ཆུར་གསུངས་ན།
ཆུ་དྲོན་འདི་འདྲ་མཚོ་མ་དྲོས་པ་ནས་འོངས་པ་ག་ལ་ཡིན། དེས་ན་ཤེས་བཞིན་དུ་བརྫུན་
སྨྲས་པས་ལྟུང་བ་ཕྱིར་འཆོས་ཤིག །ཅེས་སྨྲས་པའི་ཚེ་ཡང་སྐབས་དེ་བཅོམ་ལྡན་འདས་
ལ་གསོལ་པས། བཅོམ་ལྡན་འདས་ཀྱིས་མོའུ་འགལ་གྱི་བུ་ལ་ལྟུང་བ་མེད་ཀྱི། མཚོ་མ་
དྲོས་པ་ནས་ཆུ་འདིའི་རྒྱུན་འོངས་པའི་ཚེ། འདིའི་ཐད་ཀྱི་ས་འོག་ན་ཉི་ཚེ་བའི་སེམས་
ཅན་དམྱལ་བ་ཡོད་པས། དེའི་མེ་འོད་ཀྱིས་ཆུ་དྲོན་དུ་གྱུར་པ་ཡིན། ཞེས་གསུངས། དེས་
ན་མཆོག་གི་སྤྲུལ་པའི་སྐུ་འཇིག་རྟེན་ན་བཞུགས་ པའི་ ཚེ་ལམ་ལོག་ པ་ ཡིན་མིན་
གསལ་བར་སྟོན་པར་གྱུར་ཀྱང་། ད་ ལྟ་ སྙིགས་མ་ལྔ་ཧ་ཅང་བདོ་བའི་དུས་འདིར་
རིགས་པ་དྲི་མ་མེད་པའི་རྣམ་གཞག་ཤེས་པའི་མཁས་པ་ནི་དཀོན། ལྷ་ཆེན་པོ་ལྟ་བུའི་
བརྫུན་རླབས་ཅན་གྱི་དགེ་སློང་གི་གཟུགས་ཅན་ནི་ཤིན་ཏུ་མང་། རིགས་པས་མ་ཐུབ་ན་
ལུང་བསྟན་ལོག་པ་རྩོམ་པ་དང༌། ཆགས་སྡང་གིས་བསྟན་པ་འཛིན་པར་རློམ་པའི་དུས་
འདིར། འཇིག་རྟེན་ཡོངས་སུ་མི་ཤེས་གང༌། །འདི་ནི་ཐུབ་པའི་ལྟུང་བར་(༡༢༧བ)
མངོན། །ཞེས་གསུངས་པ་ལྟར་ཁྱེད་ཀྱིས་ཀྱང་། རང་གིས་མ་གོ་བ་ཐམས་ཅད་ཕ་རོལ་
པོའི་སྐྱོན་དུ་བཟུང་ནས། རྗེ་ཙོང་ཁ་པ་ཡབ་སྲས་ལ་དོན་མེད་ཀྱི་དགག་པ་དང་། ངན་
སྨྲས་ཀྱིས་སྐུར་ཞུས་མང་དུ་བྱས་འདུག་པ་འདི་ནི་སྙིང་རྗེ་བའི་གནས་འབའ་ཞིག་
ཏུ་འདུག་པས། ཅུང་ཟད་བརྡ་གོ་བ་ཙམ་ཞིག་སྨྲས་པ་ཡིན་ནོ། །འོ་ན་གོང་དུ་བཤད་
པའི་ཕྱོགས་སྔ་དེ་དག །དངོས་ཅིག་ཡིད་ནི་ཐ་དད་ཕྱིར། །ཞེས་པའི་དོན་དུ་ཁྱེད་ཀྱིས་
སྨྲ་མི་དགོས་སམ་ཞེ་ན། དེའི་དོན་ནི། དེའི་བཤད་སྦྱར་དགེ་བསྙེན་བཙུན་པ་ངོ་བོ་ཉིད་
མེད་པས་མཛད་པར། ནམ་མཁའ་མཐའ་ཡས་སྐྱེ་མཆེད་ལ་སྙོམས་པར་ཞུགས་པའི་ལྷ་
- 335 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྣམས་ཀྱིས་ནི་ནམ་མཁའ་མཐོང་སྟེ། གཟུགས་ཀྱི་འདུ་ཤེས་རྣམ་པར་བཤིག་པའི་ཕྱིར་
རོ། །ཞེས་གསུངས་ཤིང་། རྗེ་ཙོང་ཁ་པ་ཡབ་སྲས་ཀྱིས་ཀྱང་། དེ་ཙམ་ཞིག་ཞལ་གྱིས་
བཞེས་ པ་ ཡིན་ པས་བསྙོན་ཧམ་མ་མཛད་ ཅིག་ གོ །འདིའི་ ལྷག་ མ་ཅུང་ ཟད་འོག་
ཏུ་ཡང་ འཆད། དེ་ལྟར་ན་འདི་ཡན་ཆད་དུ་དཔལ་ལྡན་ཟླ་བའི་ལུགས་འཐད་པར་
ཁས་བླངས་ནས་རྗེ་ཙོང་ཁ་པ་འགོག་པ་མི་འཐད་པར་བཤད་ཟིན་ཏོ། ། །
གཉིས་པ་ཤེར་ཕྱིན་གྱི་མདོ་དང་དབུ་མ་རིགས་ཚོགས་འཇུག་པ་རྩ་འགྲེལ་ཆད་
སྟོང་མེད་དགག་སྟོན་པའི་གཞུང་དུ་བྱས་ནས་ཉམས་སུ་བླང་བྱ་མ་ཡིན་པར་འདོད་པའི་
ལོག་རྟོག་དགག་པ་ནི། ཁྱེད་ཀྱིས་ལུགས་གཉིས་རྣམ་འབྱེད་ཅེས་པའི་བསྟན་བཅོས་
བརྩམས་ནས། ཐོགས་མེད་སྐུ་མཆེད་དབུ་མ་ཆེན་པོ་ཡིན་ཀྱང༌། སངས་རྒྱས་བསྐྱངས་
དང་དཔལ་ལྡན་ཟླ་བ་གྲགས་པ་སོགས་ངོ་བོ་ཉིད་མེད་པར་སྨྲ་བའི་དབུ་མ་ཡིན་
གྱི། དབུ་མ་ཆེན་པོ་མིན་ཞེས་སྔར་ཚེ་སྟོད་ཀྱི་གྲུབ་མཐའ་འགྱུར་(༡༢༨ན)ནས་སྨྲས་
འདུག་པ། འདི་འགོག་པ་ལ་གཉིས། འདོད་པ་བརྗོད་པ་དང་། དེ་དགག་པའོ། །
དང་པོ་ནི། ཁྱེད་ཀྱིས་བརྩམས་པའི་ལུགས་གཉིས་རྣམ་འབྱེད་ཅེས་པ་དེར། དབུ་
མ་པ་ལ་རྣལ་འབྱོར་སྤྱོད་པའི་དབུ་མ་པ་དང་ངོ་བོ་ཉིད་མེད་པར་སྨྲ་བའི་དབུ་མ་པ་
གཉིས་ཡོད་ལ། དང་པོ་ནི། ཐོགས་མེད་སྐུ་མཆེད་བཞེད་པའི་དབུ་མ་པ་ལྟ་བུ། འདི་
ཡང་གང་ནས་བཤད་ན། མདོ་སྡེ་དགོངས་འགྲེལ་དང་། བྱམས་ཆོས་ཕྱི་མ་གསུམ་དང་།
འགྲེལ་པ་དོན་གསལ་སོགས་དང༌། ཀླུ་སྒྲུབ་ཀྱི་བསྟོད་ཚོགས་རྣམས་ཀྱི་དགོངས་པ་ཡིན་
ལ། དེ་རྣམས་ནས་བཤད་པའི་དབུ་མའི་འདོད་ཚུལ་དེ་ཡང་། ཆོས་དབྱིངས་ཡེ་ཤེས་
ཞེས་བྱ་བ་དང༌། སེམས་ཀྱི་རྡོ་རྗེ་ཞེས་བྱ་བ་དང་། བདེ་བར་གཤེགས་པའི་སྙིང་པོ་ཞེས་
བྱ་བ་རྣམས་དོན་གཅིག་ཅིང་། དེ་རྣམས་གནས་ལུགས་མཐར་ཐུག་དང་། བདེན་གྲུབ་
ཏུ་འདོད་པ་ཡིན་ནོ། །
- 336 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཉིས་པ་ངོ་བོ་ཉིད་མེད་པར་སྨྲ་བའི་དབུ་མ་པ་ནི། ཐལ་འགྱུར་བ་དང་རང་རྒྱུད་
པ་རྣམས་ཡིན་ལ། དེ་གཉིས་ཀྱི་འདོད་ཚུལ་ནི་ཀུན་བརྟགས་དང་ཡོངས་གྲུབ་སོགས་
ཀྱི་ཕྱོགས་ལ་མེད་པར། ཆོས་ཐམས་ཅད་རང་གི་ངོ་བོས་སྟོང་པའི་རང་སྟོང་མེད་དགག་དེ་
ཉིད་ལ་འདོད་ཅིང་། ཤེར་ཕྱིན་གྱི་མདོའི་བསྟན་བྱའི་གཙོ་བོའི་སྟོང་ཉིད་དེ་བཞིན་
ཉིད་ཐོས་བསམ་གྱིས་གཏན་ལ་དབབ་པར་བྱ་བ་ཡིན་ཀྱང་། མེད་པར་དགག་པ་ནི་
ལྡོག་པ་གཞན་སེལ་ཡིན་པས་མངོན་སུམ་ལྟ་ཞོག་རྟོག་མེད་ཀྱི་ཤེས་པའི་ཡུལ་དུའང་མི་
རུང་བས་བསྒོམ་པས་ཉམས་སུ་བླང་བྱ་མ་ཡིན། ཞེས་སོགས་ ཕྱིན་ཅི་ལོག་མང་དུ་
སྨྲས་འདུག་ཀྱང་། དེ་འདྲ་ཞིབ་ཏུ་ལྟ་བ་ལ་ཁོ་བོ་མི་ཁོམ་པས་ (༡༢༨བ)བཞག །དེས་
ན་འདི་དགག་པ་ལ་གསུམ། ཆོས་དབྱིངས་ཡེ་ཤེས་ཁོ་ན་གནས་ལུགས་མཐར་ཐུག་ཡིན་
པ་དགོངས་འགྲེལ་དང་བྱམས་ཆོས་ཕྱི་མ་དང་འགྲེལ་པ་དོན་གསལ་དང་བསྟོད་ཚོགས་
ཀྱི་དགོངས་པར་འདོད་པ་དགག །དེ་ལྟར་འདོད་པ་སྔོན་གྱི་མཁས་གྲུབ་རྣམས་ཀྱི་
དགོངས་པ་མ་ཡིན་པར་བསྟན། དེས་ན་འདི་ལྟ་བུའི་ལྟ་བའི་འདོད་ཚུལ་རྒྱ་བོད་ཀྱིས་
མཁས་པ་སུའི་ཡང་ལུགས་མིན་པས་དོར་བྱར་བསྟན་པའོ། །དང་པོ་དགོངས་འགྲེལ་
གྱི་དགོངས་པ་མིན་པར་བསྟན་པ་ནི། དགོངས་འགྲེལ་ལས་ངོ་བོ་ཉིད་གསུམ་ངོས་འཛིན་
པའི་ཚེ། རྣམ་པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་
བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད་དུ་
བརྡར་རྣམ་པར་བཞག་པ། ཞེས་སོགས་ཀྱིས་ཀུན་བརྟགས་ངོས་བཟུང་། རྣམ་པར་རྟོག་
པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་
ལགས་པ་དེ་ནི། གཞན་གྱི་དབང་གི་མཚན་ཉིད་ལགས་ཏེ། ཞེས་པས་གཞན་དབང་
ངོས་བཟུང་། ཡོངས་གྲུབ་གང་ཡིན་སྙམ་ན་དེ་འཆད་པ་ལ་དགོངས་འགྲེལ་ལས། རྣམ་
པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་
-337 -



རྗེ་
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མ་དེ་ཉིད་ཀུན་བརྟགས་པའི་མཚན་ཉིད་དེར་ཡོངས་སུ་མ་གྲུབ་ཅིང་། ངོ་བོ་ཉིད་དེ་ཁོ་
ནས་ངོ་བོ་ཉིད་མ་མཆིས་པ་ཉིད། ཆོས་ལ་བདག་མ་མཆིས་པ་དེ་བཞིན་ཉིད་རྣམ་པར་དག་
པའི་དམིགས་པ་གང་ལགས་པ་དེ་ནི། ཡོངས་སུ་གྲུབ་པའི་མཚན་ཉིད་ལགས་ཏེ།
ཞེས་སྟོང་གཞི་གཞན་དབང་གི་(༡༢༩ན)སྟེང་དུ་དགག་བྱ་ཆོས་བདག་རྣམ་པར་བཅད་
ཙམ་གྱི་མེད་དགག་དེ་ལ་ཆོས་ཀྱི་བདག་མེད་ཀྱི་ཡོངས་གྲུབ་ཏུ་འཇོག་པ་འདི་ལྟ་བུའི་
གསལ་བར་གསུངས་པ་རྗེ་ཙོང་ཁ་པ་ཉག་གཅིག་གིས་དགོངས་ནས་དྲང་ངེས་རྣམ་
འབྱེད་དུ་ལེགས་པར་བཤད་པ་བཀའ་སྩལ་པ་ཡིན་གྱི། ཁྱེད་རང་ཇོ་ནང་པ་གཉིས་
ཀྱིས་དོན་དམ་བདེན་པ་གྲུབ་པ་རང་དབང་བའི་རྟག་པར་འདོད་པ་ནི། མདོ་འདིའི་དོན་དང་
རྒྱབ་འགལ་དུ་སོང་བའོ། ། །
གཞན་ཡང་། དགོངས་འགྲེལ་ལས། གལ་ཏེ་འདུ་བྱེད་ཀྱི་མཚན་ཉིད་དང་། དོན་
དམ་པའི་མཚན་ཉིད་ཐ་དད་ཡིན་པར་གྱུར་ན། འདུ་བྱེད་རྣམས་ཀྱི་བདག་མེད་པ་ཙམ་
དང་ངོ་བོ་མེད་པ་ཙམ་ཉིད་དོན་དམ་པའི་མཚན་ཉིད་ཡིན་པར་ཡང་མི་འགྱུར། ཞེས་
པ་འདིས་ཁྱོད་ཇོ་ནང་པ་གཉིས་ཀྱི་ཡོངས་གྲུབ་ངོས་འཛིན་རྩ་བ་ནས་བཀག་པ་ཡིན་
ཏེ། འདུ་བྱེད་ཀྱི་བདག་མེད་ཙམ་དང་ངོ་བོ་མེད་པ་ཙམ་ཉིད་ཅེས་པའི་ཙམ་སྒྲ་འདིས།
འདུ་བྱེད་གཞན་དབང་གི་སྟེང་དུ་ཆོས་བདག་བཀག་ཙམ་གྱི་མེད་དགག་ཆོས་ཀྱི་བདག་
མེད་ཀྱི་ཡོངས་གྲུབ་ཏུ་འཇོག་པ་གསལ་བར་བསྟན་པའི་ཕྱིར། གཞན་ཡང་། ཁྱེད་
གཉིས་ལ་འདི་འདྲི་བར་བྱ་སྟེ། འདུ་བྱེད་རྣམས་ཆོས་བདག་གིས་སྟོང་པ་ཆོས་ཀྱི་བདག་
མེད་ཀྱི་ཡོངས་གྲུབ་ཡིན་ནམ་མ་ཡིན། མ་ཡིན་ན་མདོའི་ཚིག་ཟིན་སྒྲ་ཇི་བཞིན་པ་ཁྱེད་
གཉིས་ཀྱིས་བཀག་པར་སོང་བས། འཁོར་ལོ་ཐ་མ་ངེས་དོན་མཐར་ཐུག་སྟོན་པའི་
སྒྲ་ཇི་བཞིན་པའི་མདོ་ཡིན་ནོ་ཞེས་ཡང་ཡང་སྒྲོག་པའི་ཁ་ཕོ་མ་བྱེད་ཅིག །དེ་ཆོས་ཀྱི་
བདག་མེད་ཀྱི་ཡོངས་གྲུབ་ཡིན་ན། འདུ་བྱེད་རྣམས་ཆོས་ (༡༢༩བ)བདག་གིས་སྟོང་
- 338 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་སྟོང་ཉིད་ཆོས་ཅན། ཁྱོད་སྒྲུབ་པ་རང་དབང་བའི་རྟག་པ་ཡིན་པར་ཐལ། ཁྱོད་དོན་
དམ་བདེན་པ་ཡིན་པའི་ཕྱིར། འཁོར་གསུམ། དེས་ན་དོན་དམ་བདེན་པ་ཡིན་ན་སྒྲུབ་
པ་རང་དབང་བའི་རྟག་པ་མིན་དགོས་ཤིང་། མེད་དགག་ཡིན་དགོས་པ་དགོངས་འགྲེལ་
གྱི་དགོངས་པ་བླ་ན་མེད་པ་ཡིན་ཏེ། སྔར་གྱི་མདོ་དེའི་ཆོས་ཀྱི་བདག་མེད་ཀྱི་ཡོངས་
གྲུབ་ཀྱི་དཔེ་འཆད་པ་ན། དགོངས་འགྲེལ་ལས། དོན་དམ་ཡང་དག་འཕགས། དེ་
ལ་འདི་ལྟ་སྟེ་ནམ་མཁའ་གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་དང་
ཐམས་ཅད་དུ་སོང་བ་ཇི་ལྟ་བ་དེ་ལྟ་བུར་དོན་དམ་པ་ངོ་བོ་ཉིད་མེད་པ་དེ་ལས་ཆོས་
བདག་མེད་པས་རབ་ཏུ་ཕྱེ་བ་དང་། ཐམས་ཅད་དུ་སོང་བ་ཞིག་བལྟ་བར་བྱ་སྟེ། ཞེས་
ཆོས་ཀྱི་བདག་མེད་ཀྱི་ཡོངས་གྲུབ་དེ་ཆོས་ཅན་ཐམས་ཅད་ལ་ཁྱབ་པ་དང་། ཆོས་
བདག་མེད་པས་རབ་ཏུ་ཕྱེ་ཞེས་ཆོས་བདག་བཀག་ཙམ་གྱི་མེད་དགག་ཡིན་པར་
གསལ་བར་བཤད་པའི་ཕྱིར། དེས་ན་བཤད་མ་ཐག་པ་འདི་ནི་བདག་ཅག་གི་སྟོན་
པ་ཡང་དག་པར་རྫོགས་པའི་སངས་རྒྱས་ཀྱིས་སེམས་ཙམ་པའི་ལུགས་འཆད་པར་འདོད་
ན་འདི་བཞིན་གྱིས་ཤིག །ཅེས་སེམས་ཙམ་པའི་གྲུབ་མཐའ་འཆད་པའི་མན་ངག་དུ་
གསུངས་པ་ཡིན་ལ། དེ་ཡང་གངས་རིའི་ཁྲོད་འདིར་རྗེ་ཙོང་ཁ་པ་མ་གཏོགས་གཞན་
གྱིས་ཇི་ལྟ་བ་བཞིན་འཆད་མ་ནུས་པར་སྣང་ངོ༌
། །
གཞན་ཡང་། ཉོན་ཅིག །གཟུང་འཛིན་གཉིས་མེད་ཡེ་ཤེས་དེས་ཆོས་ཅན་ཐམས་
ཅད་ལ་ཁྱབ་པར་ཐལ། དེ་ཁོ་ན་ཆོས་ཀྱི་བདག་མེད་ཀྱི་ཡོངས་གྲུབ་ཡིན་པའི་ཕྱིར། མ་
ཁྱབ་ན། ཐམས་ཅད་དུ་སོང་བ་ཞིག་བལྟ་(༡༣༠ན)བར་བྱའོ། །ཞེས་གསུངས་པ་མ་
མཐོང་བར་ཟད་དོ། །འདོད་ན། ལམ་ཞུགས་ཀྱི་གང་ཟག་གི་རྒྱུད་ལ་གཟུང་འཛིན་གཉིས་
མེད་ཀྱི་ཡེ་ཤེས་ཡོད་པར་ཐལ། དེས་ཆོས་ཅན་ཐམས་ཅད་ལ་ཁྱབ་པའི་ཕྱིར། འཁོར་
གསུམ། གཞན་ཡང་། གཟུང་འཛིན་གཉིས་མེད་ཀྱི་ཡེ་ཤེས་དེ་ཆོས་བདག་བཀག་ཙམ་
- 339 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གྱི་མེད་དགག་ཡིན་པར་ཐལ། དེ་ཆོས་ཀྱི་བདག་མེད་པས་རབ་ཏུ་ཕྱེ་བ་ཡིན་པའི་ཕྱིར།
འཁོར་གསུམ། ཇོ་ནང་པའི་བཀའ་བསྡུ་བཞི་པར། ཀུན་རྫོབ་གང་ཡིན་ཐམས་ཅད་
རང་སྟོང་དང༌། །དོན་དམ་གང་ཡིན་གཞན་སྟོང་ཉིད་དུ་གསུངས། །གང་ཕྱིར་བདེན་པ་
གཉིས་ལ་བདེན་ལུགས་གཉིས། །སྣང་ལུགས་གཉིས་དང་སྟོང་ལུགས་གཉིས་གསུངས་
ཤིང་། །སྒྲོ་འདོགས་སྐུར་འདེབས་རྣམ་པ་མང་པོ་དང༌། །འགལ་འདུས་སྐྱོན་ཡོད་སྐྱོན་
མེད་ལ་སོགས་དང་། །ཆོས་དང་ཆོས་ཉིད་འདུས་བྱས་འདུས་མ་བྱས། །རྒྱལ་ཁམས་
ཆེན་པོ་གཉིས་སུ་གསུངས་པའི་ཕྱིར། །ཞེས་ཀུན་རྫོབ་གང་ཡིན་ཐམས་ཅད་བདེན་པར་
མེད་པས་རང་སྟོང་ཡིན། དོན་དམ་བདེན་པ་གཞན་ཀུན་རྫོབ་ཀྱི་ཆོས་ཀྱིས་སྟོང་པ་དེ་
གཞན་སྟོང་དོན་དམ་པའི་བདེན་པ་ཡིན་ཞེས་དང་། ཡང་དགོངས་འགྲེལ་གྱི་རྒྱ་ནག་འགྲེལ་
པར། ངོ་བོ་ཉིད་ཀྱི་དང་པོ་ཀུན་རྫོབ་ཏུ་ཡང་མེད། བར་པ་ཀུན་རྫོབ་ཏུ་ཡོད་ཀྱང་དོན་དམ་
པར་མེད། ཡོངས་གྲུབ་ཁོ་ན་བདེན་པར་གྲུབ་ཅེས་བཤད་ལ། ཁྱེད་ཀྱིས་ཀྱང་ལུགས་དེ་
གཉིས་ཀ་འཐད་པར་འདོད་པ་ནི་ནོར་བ་ཤིན་ཏུ་ཆེ་བས་འདྲི་བར་བྱ་སྟེ། བཤད་མ་ཐག་
པའི་འདོད་ཚུལ་འདི་དག་མདོ་སྡེ་དགོངས་འགྲེལ་གྱི་ཚིག་གང་གིས་བསྟན་ཅེས་དྲིས་
(༡༣༠བ)ན། འདིས་བསྟན་ཅེས་པའི་ཁུངས་ཤིག་སྟོན་རྒྱུ་ཨེ་ཡོད། ཡོད་ན་སྨོས་ཤིག །
མེད་ན་ཐོག་མཐའ་བར་གསུམ་དུ་འདི་འདྲའི་རིགས་ཀྱི་བརྫུན་འབའ་ཞིག་སྨྲས་ནས་
འཇིག་རྟེན་སླ་བར་མ་བྱེད་ཅིག །གཞན་ཡང་། གཞན་དབང་བདེན་མེད་དུ་འདོད་པ་
ནི། བྱང་ས་སོགས་ཐོགས་མེད་ཀྱི་གཞུང་དང་འགལ་ཞིང་། དབུས་མཐའ་འགྲེལ་
བཤད་དང་ཡང་འགལ་བས་དོར་བར་བྱ་བ་ཁོ་ན་ཡིན་ནོ། །འོ་ན་དེ་དག་དང་ཇི་ལྟར་
འགལ་ཞེ་ན། དེ་ཡང་བྱང་ས་ལས། བཏགས་པའི་ཚིག་གི་མཚན་མའི་གཞི། བཏགས་
པའི་ཚིག་གི་མཚན་མའི་རྟེན་དུ་གྱུར་པ། བརྗོད་དུ་མེད་པའི་བདག་ཉིད་ཀྱི་དོན་དམ་
པར་ཡོད་པ་ཡང་དག་པའི་དངོས་པོ་ལ་ཐམས་ཅད་ཀྱིས་ཐམས་ཅད་དུ་མེད་དོ་ཞེས་
- 340 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྐུར་བ་འདེབས་ཤིང་། ཆུད་གཟོན་པར་བྱེད་པ་གང་ཡིན་པ་འདི་གཉིས་ནི་ཆོས་འདུལ་
བ་འདི་ལས་རབ་ཏུ་ཉམས་པ་ཡིན་པར་རིག་པར་བྱའོ། །ཞེས་གསུངས་པའི་དོན་དམ་
པར་ཡོད་པ་ཡང་དག་པའི་དངོས་པོ་ཞེས་པས་གཞན་དབང་བདེན་གྲུབ་ཏུ་མ་བསྟན་ན།
ལུང་དེའི་དོན་གང་ཡིན་སྨྱོས་ཤིག །གཞན་ཡང་། དབུས་མཐའི་འགྲེལ་བཤད་ལས།
ལ་ལ་དག་ཆོས་ཐམས་ཅད་རི་བོང་གི་རྭ་ལྟར་རང་བཞིན་ཡེ་མེད་དོ་སྙམ་དུ་སེམས་
པ་དེའི་ཕྱིར། ཐམས་ཅད་ལ་སྐུར་བ་དགག་པའི་དོན་དུ། ཡང་དག་མ་ཡིན་ཀུན་རྟོག་
ཡོད། །ཅེས་བྱ་བ་གསུངས་ཏེ། རང་བཞིན་གྱིས་ཞེས་བྱ་བ་ཚིག་གི་ལྷག་མའོ། །ཞེས་
ཡང་དག་པ་མིན་པའི་ཀུན་རྟོག་བདེན་གྲུབ་ཏུ་བཤད་པ་མི་འཐད་པར་ཐལ། གཞན་
དབང་བདེན་པར་མེད་པའི་ཕྱིར། །
གཞན་ཡང་། སུམ་ཅུ་པའི་འགྲེལ་པར། རྣམ་པར་ཤེས་པ་བཞིན་དུ་ཤེས་བྱ་ཡང་
རྫས་ཉིད་(༡༣༡ན)དུ་ཁ་ཅིག་སེམས་པ་དང་། གཞན་དག་ཤེས་བྱ་བཞིན་དུ་རྣམ་པ་
ཤེས་པ་ཡང་ཀུན་རྫོབ་ཉིད་དུ་ཡོད་ཀྱིས་དོན་དམ་པར་ཡོད་པ་མིན་ནོ་སྙམ་དུ་སེམས་པ་
མཐའ་ གཅིག་ཏུ་སྨྲ་ བ་ འདི་རྣམ་པ་ གཉིས་ དགག་པའི་ཕྱིར། རབ་ཏུ་བྱེད་ པ་ འདི་
བརྩམས་སོ། །ཞེས་རྣམ་ཤེས་དོན་དམ་དུ་ཡོད་པར་བཤད་པ་མི་འཐད་པར་ཐལ།
གཞན་དབང་བདེན་པར་མེད་པའི་ཕྱིར། འཁོར་གསུམ། གཞན་ཡང་། ཀུན་
བརྟགས་ཐ་སྙད་དུ་ཡང་མེད་པར་འདོད་པ་ནི་དགོངས་འགྲེལ་དང་འགལ་ཏེ། དོན་དམ་
ཡང་དག་འཕགས། འདི་ལྟར་གཞན་གྱི་དབང་གི་མཚན་ཉིད་དང་། ཡོངས་སུ་གྲུབ་
པའི་མཚན་ཉིད་ཡོད་ན་ནི། ཀུན་བརྟགས་པའི་མཚན་ཉིད་ཀྱང་རབ་ཏུ་ཤེས་པར་འགྱུར་
ན། དེ་ལ་གང་དག་གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་མཚན་ཉིད་
ལ་ མཚན་ ཉིད་མེད་ པར་ མཐོང་ བ་ དེ་ནི་མཚན་ཉིད་རྣམ་ པ་ གསུམ་ཆར་ ལ་ སྐུར་
བ་འདེབས་པ་ཞེས་བྱའོ། །ཞེས་ཀུན་བརྟགས་ལ་སྐུར་འདེབས་ཀྱི་ལྟ་བར་བཤད་འདུག་
- 341 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་ཕྱིར། འོ་ན་གཞན་དབང་དང་ཡོངས་གྲུབ་རང་གི་མཚན་ཉིད་ཀྱིས་མ་གྲུབ་པར་ལྟ་
བ་དེ། ཀུན་བརྟགས་ལ་སྐུར་འདེབས་སུ་ཇི་ལྟར་འགྱུར་ཞེ་ན། དེ་ཡང་གཞན་དབང་
རང་གི་མཚན་ཉིད་ཀྱིས་མེད་ན། གཞན་དབང་གཏན་མེད་དགོས་ཤིང་། གཞན་དབང་
མེད་ན་ཀུན་བརྟགས་ཀྱི་གདགས་གཞི་དང་། ཡོངས་གྲུབ་ཀྱི་སྟོང་གཞི་ཆོས་ཅན་སོགས་
ཀྱང་མེད་དགོས་པས་མཚན་ཉིད་གསུམ་ཆར་ལ་སྐུར་འདེབས་སུ་འགྱུར་བ་ཡིན་ནོ། །
དེ་དག་གིས་དགོངས་འགྲེལ་དང་འགལ་ཚུལ་མདོ་ཙམ་བཤད་པ་ཡིན་ནོ། །བྱམས་
ཆོས་(༡༣༡བ)ཕྱི་མ་དང་འགལ་ཚུལ་ནི་ཁྱེད་ཀྱིས་གཞན་དབང་ཡོངས་གྲུབ་ཀྱི་སྟོང་
གཞི་ཆོས་ཅན་མིན་པ་དང་། གཞན་དབང་དོན་དམ་པར་མེད་པ་དང་། རང་གི་མཚན་
ཉིད་ཀྱིས་མེད་པ་སོགས་སུ་ཁས་ལེན་པ་བྱམས་ཆོས་ཕྱི་མ་གསུམ་གྱི་དགོངས་པར་
འདོད་པ་ཡང་མི་འཐད་དེ། དབུས་མཐའ་ལས། ཡང་དག་མ་ཡིན་ཀུན་རྟོག་ཡོད། །དེ་
ལ་གཉིས་པོ་ཡོད་མ་ཡིན། །སྟོང་པ་ཉིད་ནི་འདི་ལ་ཡོད། །དེ་ལ་ཡང་ནི་དེ་ཡོད་དོ། །
ཞེས་པས་ཁྱེད་ཀྱིས་འདོད་པ་དེ་བཀག་པའི་ཕྱིར། ཇི་ལྟར་བཀག་ན། དེ་ཡང་ཡང་དག་
མ་ཡིན་ཀུན་རྟོག་ཡོད། །ཅེས་པས། ཡང་དག་པ་མ་ཡིན་པའི་ཀུན་རྟོག་དེ་བདེན་པར་
ཡོད་པ་དང་། དེ་ཉིད་ཡོངས་གྲུབ་ཀྱི་སྟོང་གཞི་ཆོས་ཅན་དུ་བསྟན། དེ་ལ་གཉིས་པོ་ཡོད་
མ་ཡིན། །སྟོང་པ་ཉིད་ནི་འདི་ལ་ཡོད། །ཅེས་པས་ཡང་དག་པ་མིན་པའི་ཀུན་རྟོག་
གཟུང་འཛིན་རྫས་ཐ་དད་ཀྱིས་སྟོང་པ་གནས་ལུགས་མཐར་ཐུག་ཏུ་བསྟན། དེ་ལ་ཡང་
ནི་དེ་ཡོད་དོ། །ཞེས་པའི་དོན་ནི། ཚུར་མཐོང་ཐ་མལ་བ་རྣམས་ཀྱིས་གཉིས་སྟོང་
མངོན་སུམ་དུ་རྟོགས་པར་ཐལ། ཡང་དག་པ་མིན་པའི་ཀུན་རྟོག་གི་སྟེང་ན་གཉིས་སྟོང་
གཏན་དུ་ཡོད་པའི་ཕྱིར། དཔེར་ན་རི་བོང་གི་མགོ་ལ་རྭ་ཡོད་ན། དེ་མངོན་སུམ་དུ་
རྟོགས་ནུས་པ་བཞིན། ཞེ་ན། སྐྱོན་མེད་དེ། སྟོང་ཉིད་དེ་ལ་གཉིས་སྣང་འཁྲུལ་
བའི་ཀུན་རྟོག་ཡོད་པས་དེས་བསྒྲིབས་པའི་ཕྱིར། ཞེས་པའི་དོན་ཡིན། འདི་ནི་རྣམ་
- 342 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འགྲེལ་ལས། ཕ་རོལ་མཐོང་མིན་ཐམས་ཅད་ཀྱིས། །དེ་ཡི་དེ་ནི་རིག་མ་ཡིན། །
གཟུང་དང་འཛིན་པའི་བསླད་པ་དག །མེད་ན་དེ་ནི་མེད་ཕྱིར་རོ། །ཞེས་བཤད་པ་དང་
དོན་གཅིག་གོ །དབུས་མཐའི་དོན་དེ་ལྟར་ཡིན་པ་བློ་བརྟན་གྱིས་བཤད་དོ། །(༡༣༢ན)
གཞན་ཡང་། ཁྱེད་ཀྱིས་སློབ་དཔོན་སེང་གེ་བཟང་པོའི་བཞེད་པ་ཡང་། ཐོགས་མེད་སྐུ་
མཆེད་ཀྱི་ས་སྡེ་ལྔ་སྡོམ་རྣམ་གཉིས་པྲ་ཀཱ་ར་ཎ་སྡེ་བརྒྱད་སོགས་དང་དགོངས་པ་གཅིག་
པར་ཁས་ལེན་པ་ཡང་མི་འཐད་དེ། འགྲེལ་པ་དོན་གསལ་གྱི་ཁྱེད་རྣམས་ལྟར་ན་
རྣལ་འབྱོར་གྱི་ས་བཞི་པ། ངེད་རྣམས་ལྟར་ན་རྣལ་འབྱོར་གྱི་ས་གསུམ་པའི་སྐབས་སུ། དེ་
ཡང་རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་
པ་སྟེ། ཞེས་སློབ་དཔོན་རང་ཉིད་ཀྱིས་ངོ་བོ་ཉིད་མེད་པར་སྨྲ་བའི་དབུ་མ་པར་ཞལ་
གྱིས་བཞེས་ཤིང༌། འདི་ལ་གསལ་བྱ་ཅི་ཡང་མེད། །ཅེས་པའི་སྔ་འགྲེལ་དུ། དེ་ལྟར་
ཡོད་པའི་ཕྱོགས་བསལ་ནས་ངོ་བོ་ཉིད་མེད་པའི་ཕྱོགས་བརྟན་པོར་མཛད་པས། ཐར་
པ་འདོད་པ་རྣམས་ཀྱིས་འདི་ཁོ་ན་ཁས་བླང་བར་བྱའོ། །ཞེས་གནས་པའི་ཕྱོགས་ཞེས་
པ་ལ་རྒྱུ་མཚན་ཡོད་པའི་ཕྱིར། ཁྱེད་ཀྱིས་གཉིས་མེད་ཀྱི་ཡེ་ཤེས་བདེན་གྲུབ་ཡིན་
པ་འགྲེལ་པ་དོན་གསལ་གྱི་དགོངས་པ་ཡིན་ཟེར་བ་ཡང་འགྲེལ་པ་ལ་ཞིབ་ཏུ་མ་
བལྟས་པ་ཡིན་ཏེ། འགྲེལ་པ་དོན་གསལ་ལས། དེ་ལྟ་ན་སྒྱུ་མའི་གླང་པོས་གླང་པོ་ཆེ་
གཞན་ཞིག་ཕམ་པར་བྱས་པ་བཞིན་དུ་ཕྱིན་ཅི་ལོག་བཟློག་པས་དེ་ཁོ་ན་ཉིད་མཐོང་ན་
རྣམ་པར་གྲོལ་བར་འགྱུར་རོ། །ཞེས་གཉེན་པོ་བརྫུན་པས་སྤང་བྱ་བརྫུན་པ་སྤོང་བར་
གསུངས་པས། ཁྱེད་ཀྱིས་གཉིས་མེད་ཀྱི་ཡེ་ཤེས་བདེན་གྲུབ་དང༌། དེས་སྤང་བྱ་ཤེས་
སྒྲིབ་སྤོང་བར་འདོད་པ་དང་རོ་ཁུར་པ་ལྟ་བུའོ། །
གཞན་ཡང་། ཁྱེད་ཀྱིས་འགྲེལ་པ་དོན་གསལ་དང་། ས་སྡེ་ལྔ་སྡོམ་རྣམ་གཉིས་
རབ་ཏུ་(༡༣༢བ)བྱེད་པ་སྡེ་བརྒྱད་སོགས་དགོངས་པ་གཅིག་ཟེར་བ་འདི། ཁྱེད་ཐུགས་
- 343 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སོར་མི་གནས་པའི་དུས་ཤིག་བརྩམས་པ་ཡིན་ལས་ཆེ། ས་སྡེ་ལྔ་སྡོམ་རྣམ་གཉིས་རབ་
ཏུ་བྱེད་པ་སྡེ་བརྒྱད་སོགས། མཐར་ཐུག་ཐེག་པ་གསུམ་ཁོ་ནར་བཤད་ལ། འགྲེལ་
པ་དོན་གསལ་ལས། མཐར་ཐུག་ཐེག་པ་གསུམ་དུ་གྲུབ་པར་སྟོན་པའི་མདོ་དྲང་དོན་
དགོངས་པ་ཅན་དུ་ལེགས་པར་བསྒྲུབས་པའི་ཕྱིར། འགྲེལ་པ་དེ་ཉིད་ལས། ཐེག་པ་
གསུམ་རྣམ་པར་བཞག་པ་ནི་དགོངས་པ་ཅན་ཡིན་གྱི་མཚན་ཉིད་པ་ནི་མིན་ནོ་ཞེས་
ལུགས་ལས་འབྱུང་བས། སྐྱེ་བོ་ཐམས་ཅད་བླ་ན་མེད་པ་ཡང་དག་པར་རྫོགས་པའི་
བྱང་ཆུབ་ཀྱི་མཐར་ཐུག་པ་ཅན་ཡིན་ཏེ། ཞེས་གསུངས་པའི་ཕྱིར། ད་དགོངས་རྒྱུ་ཨེ་
བྱུང་། བསྟོད་ཚོགས་དང་འགལ་ཚུལ་ནི། ཁྱེད་ཀྱིས་རིགས་ཚོགས་སུ་ཆད་སྟོང་
མེད་དགག་ཙམ་ལས་གཞན་པའི་སྟོང་ཉིད་མ་བསྟན། བསྟོད་ཚོགས་སུ་ཆོས་དབྱིངས་ཡེ་
ཤེས་བདེན་གྲུབ་གནས་ལུགས་མཐར་ཐུག་གསུངས་པས། རིགས་ཚོགས་དང་བསྟོད་
ཚོགས་དགོངས་པ་མི་གཅིག་ཟེར་བ་བྱས་འདུག་པ། དེ་ལྟར་ན་ཁྱེད་ཀྱིས་ལུགས་ལ་
མགོན་པོ་ཀླུ་སྒྲུབ་ཀྱིས་རིགས་ཚོགས་སུ་ཆད་སྟོང་མེད་དགག་གཅིག་བསྟན་ནས།
བསྟོད་ཚོགས་སུ་དེ་ལྟ་བུ་གསུང་བའི་སྟོན་པ་ལ་ཆད་སྟོང་མེད་དགག་གསུང་བའི་སྒོ་
ནས་བསྟོད་ཟེར་དགོས་ཏེ། མགོན་པོ་ཀླུ་སྒྲུབ་ཀྱིས་དབུ་མ་རིགས་ཚོགས་དང་། མདོ་
ཀུན་ལས་བཏུས་པ་སོགས་ཀྱིས་སྔ་རོལ་ཏུ་སྟོང་ཉིད་སྟོན་པའི་བསྟན་བཅོས་གཞན་མ་
མཛད་ལ། རིགས་ཚོགས་ཀྱིས་ཆད་སྟོང་མེད་དགག་ཙམ་ལས་མ་བསྟན་པའི་ཕྱིར། ཁོ་
བོ་ཅག་གི་ལུགས་ལ་བཅོམ་ལྡན་འདས་ཀྱིས་ཡུམ་རྒྱས་འབྲིང་བསྡུས་གསུམ་དུ་སྟོང་
(༡༣ ༣ན)ཉིད་རྒྱས་པར་གསུང་ཚུལ་རིགས་ཚོགས་སུ་རིགས་པ་དྲི་མ་མེད་པས་གཏན་
ལ་ཕབ་ནས། དེ་ལྟ་བུའི་སྟོང་ཉིད་གསུང་བ་པོའི་སྟོན་པ་ལ་ངོ་མཚར་བའི་སྒོ་ནས་
བསྟོད་པ་ལ་ཆོས་དབྱིངས་བསྟོད་པ་ལ་སོགས་པའི་བསྟོད་ཚོགས་ཀྱི་གཞུང་རྣམས་
གསུངས་པ་ཡིན་པའི་ཕྱིར། གལ་ཏེ་བསྟོད་ཚོགས་སུ་འཁོར་ལོ་ཐ་མ་ནས་བཤད་པའི་
- 344 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཞན་སྟོང་ཆེན་མོ་ཆོས་དབྱིངས་ཡེ་ཤེས་བདེན་གྲུབ་དེ་ཉིད་གསུངས་པའི་སྒོ་ནས་
བཅོམ་ལྡན་འདས་ལ་བསྟོད་པ་ཡིན་ནོ། །ཞེ་ན། དེ་ནི་བརྫུན་རླབས་ཧ་ཅང་ཆེས་པ་ཡིན་
ཏེ། དེ་ལྟར་འདོད་པ་ལ་མངོན་སུམ་གྱི་བསལ་བ་དུ་མ་ཡོད་པའི་ཕྱིར་ཏེ། བསྟོད་
ཚོགས་སུ་ཆོས་ཐམས་ཅད་རང་བཞིན་མེད་པར་གསུངས་པའི་སྒོ་ནས་བཅོམ་ལྡན་འདས་
ལ་བསྟོད་ཀྱི། བདེན་གྲུབ་གསུངས་པའི་སྒོ་ནས་བཅོམ་ལྡན་འདས་ལ་བསྟོད་པའི་ཚིག་
གཅིག་ཀྱང་མེད་པའི་ཕྱིར། ཇི་ལྟར་མེད་ཅེ་ན། ཐོག་མར་ཆོས་དབྱིངས་བསྟོད་པ་ལས་
གསུངས་ཚུལ་བཤད་ན། དེ་ཡང་རིགས་ཚོགས་སུ་བདེན་འཛིན་འཁོར་བའི་རྩ་བ་དང་།
བདེན་མེད་རྟོགས་པའི་ཤེས་རབ་འཁོར་བ་སྤོང་བྱེད་དུ་བཤད་པའི་ལམ་འདི་ཉིད་
བཅོམ་ལྡན་འདས་ཀྱིས་གསུངས་པས། དེ་ལ་ངོ་མཚར་བའི་སྒོ་ནས་བསྟོད་པ་ནི། གང་
ཞིག་ཀུན་ཏུ་མ་ཤེས་ན། །སྲིད་པ་གསུམ་དུ་རྣམས་འཁོར་ལ། །སེམས་ཅན་ཀུན་ལ་
ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་འདུད། །ཅེས་གསུངས། འདིའི་
ཆོས་དབྱིངས་དེ་ཆོས་ཐམས་ཅད་རང་བཞིན་གྱིས་མེད་པ་ལ་བྱེད་རིགས་ཏེ། དེའི་
རྗེས་སུ་ཆོས་དབྱིངས་བསྟོད་པ་ལས། མི་རྟག་སྡུག་བསྔལ་སྟོང་པ་ཞེས། །བྱ་བ་གསུམ་
པོས་སེམས་སྦྱོང་བྱེད། །(༡༣༣བ)མཆོག་ཏུ་སེམས་ནི་ སྦྱོང་བྱེད་པའི། །ཆོས་ནི་ རང་
བཞིན་མེད་པ་ཡིན། །ཞེས་དང་། ཡིད་གཙོར་གྱུར་པའི་ཆོས་རྣམས་ལ། །རྟོགས་དང་
རྟག་པ་རྣམ་སྤངས་ནས། །ཆོས་རྣམས་རང་བཞིན་མེད་པ་ཉིད། །ཆོས་ཀྱི་དབྱིངས་སུ་
བསྒོམས་པར་བྱ། །ཞེས་གསུངས་པའི་ཕྱིར། དེས་ན་ཁྱེད་ཀྱིས་བསྟོད་ཚོགས་སུ་ཆོས་
དབྱིངས་ཡེ་ཤེས་བདེན་གྲུབ་ཅིག་ གནས་ ལུགས་མཐར་ཐུག་ཏུ་བསྟན་ནས། དེས་
གསུང་བ་པོ་ལ་བསྟོད་པ་ཡིན། ཞེས་ཟེར་བ་ནི། སངས་རྒྱས་ཀྱི་བསྟན་པ་བཤིག་པར་
བྱེད་པའི་རང་གཟོའི་ཆོས་སྐད། རྒྱུས་མེད་ཀྱི་ལོང་གཏམ། བསྟོད་ཚོགས་ཀྱི་གཞུང་
ཀློག་པ་ཙམ་ཡང་མ་བྱས་པར་ཇོ་ནང་པའི་ཚིག་ཙམ་གྱི་རྗེས་སུ་འབྲངས་ཏེ་ཀླུ་སྒྲུབ་ཀྱི་
- 345 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞུང་ལ་ཕོ་ཚོད་ཀྱི་ཧམ་པ་བྱས་ནས་རྗེས་འབྲང་རྣམས་ལོག་པའི་ལམ་ལ་བཀྲི་བར་
བྱེད་པའི་བདུད་ཚིག་ཁོ་ན་ཡིན་ཏེ། ཆོས་དབྱིངས་བསྟོད་པའི་གཞུང་འདི་དག་ལ་མིག་
ཕྱེ་ལ་ལྟོས་ཤིག །ཁྱེད་ཀྱིས་ལོག་པའི་བཤད་པ་ནི་ཧ་ཅང་རང་མ་འདྲ་གྲག་པས། ཐལ་
འགྱུར་དུ་དྲིལ་ནས་ཀྱང་བརྗོད་པར་བྱ་སྟེ། བསྟོད་ཚོགས་སུ་ཆོས་དབྱིངས་ཡེ་ཤེས་
བདེན་གྲུབ་བསྟན་པའི་སྒོ་ནས་བཅོམ་ལྡན་འདས་ལ་བསྟོད་པ་དེ་མི་འཐད་པར་ཐལ།
བསྟོད་ཚོགས་ལས་རང་བཞིན་གྱིས་གྲུབ་པའི་ཆོས་ཅུང་ཟད་ཀྱང་མེད་པར་བསྟན་པའི་
ཕྱིར། དེར་ཐལ། ཆོས་རྣམས་རང་བཞིན་མེད་པ་ཉིད། །ཆོས་ཀྱི་དབྱིངས་སུ་བསྒོམ་
པར་བྱ། །ཞེས་དང་། མཆོག་ཏུ་སེམས་ནི་སྦྱོང་བྱེད་པའི། །ཆོས་ནི་རང་བཞིན་མེད་
པ་ཡིན། །ཞེས་གསུངས་པའི་ཕྱིར། ཡང་ཁྱེད་ཀྱིས་གཟུང་འཛིན་གཉིས་མེད་ཀྱི་ཡེ་ཤེས་
ཁོ་ན་གནས་ལུགས་མཐར་ཐུག་ཡིན་ཞེས་པའི་འཆལ་གཏམ་འདི་ཡང་ཞར་ལ་དགག་
(༡༣༤ན)པར་བྱ་སྟེ། གཟུང་འཛིན་གཉིས་མེད་ཀྱི་ཡེ་ཤེས་ཁོ་ན་གནས་ལུགས་མཐར་
ཐུག་མིན་པར་ཐལ། ལམ་དུ་མ་ཞུགས་པའི་གང་ཟག་གི་རྒྱུད་ལ་གནས་ལུགས་མཐར་
ཐུག་ཡོད། དེའི་རྒྱུད་ལ་གཟུང་འཛིན་གཉིས་མེད་ཀྱིས་ཡེ་ཤེས་མེད་པའི་ཕྱིར། དང་པོ་
གྲུབ་སྟེ། སེམས་ཅན་ཀུན་ལ་ངེས་གནས་པའི། །ཆོས་ཀྱི་དབྱིངས་ལ་ཕྱག་འཚལ་
འདུད། །ཅེས་བཤད་པའི་ཕྱིར། འོ་ན་ལམ་དུ་མ་ཞུགས་པའི་གང་ཟག་གི་རྒྱུད་ལ་ཆོས་
དབྱིངས་ཡོད་ན། སོ་སོ་སྐྱེ་བོ་རྣམས་ཀྱིས་ཆོས་དབྱིངས་མངོན་སུམ་དུ་མི་མཐོང་བའི་རྒྱུ་
མཚན་གང་ཡིན་ཞེ་ན། དེའི་རྒྱུ་མཚན་ཡོད་དེ། ཉོན་མོངས་པས་བསྒྲིབས་ནས་མ་
མཐོང་བ་ཡིན་པའི་ཕྱིར། དེ་ལྟར་ཡང་ཆོས་དབྱིངས་བསྟོད་པ་ལས། ཇི་ལྟར་འོ་མ་དང་
འདྲེས་པས། །མར་གྱི་སྙིང་པོ་མི་སྣང་བ། །དེ་བཞིན་ཉོན་མོངས་དང་འདྲེས་པས། །
ཆོས་ཀྱི་དབྱིངས་ཀྱང་མི་མཐོང་ངོ༌། །ཞེས་གསུངས་པའི་ཕྱིར། གཞན་ཡང་། འཁོར་
བའི་རྒྱུར་གྱུར་པའི་བདེན་འཛིན་བག་ཆགས་དང་བཅས་པ་ལམ་གྱིས་སྦྱངས་པ་ལས།
- 346 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དེ་དང་བྲལ་བའི་བྲལ་བ་ཐོབ་པ་ན། མི་གནས་པའི་མྱང་འདས་ཐོབ་པ་དང་། ཆོས་
སྐུ་ཐོབ་པ་ཞེས་བྱའོ། །ཞེས་སྟོན་པར་བྱེད་པ་ནི། གང་ཞིག་འཁོར་བའི་རྒྱུར་གྱུར་
པ། །དེ་ཉིད་སྦྱང་བ་བྱས་པ་ལས། །དག་པ་དེ་ཉིད་མྱ་ངན་འདས། ཆོས་ཀྱི་སྐུ་ཡང་དེ་
ཉིད་དོ། །ཞེས་གསུངས། ཡང་ཁྱེད་ཀྱིས་དབུ་མ་རིགས་ཚོགས་ནས་བཤད་པའི་སྟོང་
ཉིད་ཆད་སྟོང་མེད་དགག་དེ་ཉིད་ལྡོག་པ་གཞན་སེལ་ཡིན་པས་མངོན་སུམ་ལྟར་ཞོག་
རྟོག་མེད་ཀྱི་ཤེས་ཡུལ་དུའང་མི་རུང་བའི་ཕྱིར། སྒོམ་པས་ཉམས་སུ་བླང་བ་མ་ཡིན་
(༡ ༣༤ བ)ཞེས་ཟེར་བ་ནི། ཡ་ང་ཞིང་སྙིང་རྗེ་བའི་གནས་ཡིན་ཏེ། རིགས་གཏེར་གྱི་
རྗེས་འབྲང་རྣམས་ལ་གྲགས་པའི་བརྡ་ཆད་དང་། མགོན་པོ་ཀླུ་སྒྲུབ་ཀྱི་གཞུང་ལུགས་
ལ་གནོད་བྱེད་དུ་འཕེན་པ་ནི། ཟེར་རྒྱུས་གཏུགས་པའོ། །འོ་ན་རིགས་གཏེར་གྱི་
རྗེས་འབྲང་རྣམས་ལ་ གྲགས་ པའི་ལྡོག་པ་གཞན་སེལ་དེ་ གང་ཡིན་ཞེ་ན། རིགས་
གཏེར་ལས། གཞན་སེལ་བློ་ཡི་འཇུག་ཚུལ་ཡིན། །བེམ་པོའི་དོན་ལ་གཞན་སེལ་
མེད། །ཅེས་པའི་དོན་དུ་བསམས་ནས་ རིགས་ གཏེར་ གྱི་ རྗེས་འབྲང་ མང་ པོས། སྒོ་
བཏགས་གཞན་སེལ་གྱི་མཚན་ཉིད་ཟེར་བ་དེ་ཡིན་མོད། ཁྱེད་ཀྱིས་ཀྱང་དེའི་བ་གླང་
རྒྱལ་གཞུག་བྱས་ནས་སྨྲས་འདུག་པ། འོ་ན་བསྟོད་ཚོགས་གཞིར་ཞོག །ཆོས་དབྱིངས་
ཡེ་ཤེས་དེ་ཆོས་ཅན། སྒོམ་པས་ཉམས་སུ་བླང་བྱ་མ་ཡིན་པར་ཐལ། ལྡོག་པ་གཞན་
སེལ་ཡིན་པའི་ཕྱིར། ཁྱབ་པ་དངོས། མ་གྲུབ་ན། དེར་ཐལ། སྒྲོ་བཏགས་ཡིན་པའི་
ཕྱིར། འཁོར་གསུམ། གལ་ཏེ་རྟགས་མ་གྲུབ་ན། དེ་སྒྲོ་བཏགས་ཡིན་པར་ཐལ།
ཆོས་དབྱིངས་བསྟོད་པ་ལས་། ཇི་ལྟར་རི་བོང་མགོ་ཡི་རྭ། །བཏགས་པ་ཉིད་དེ་མེད་
པར་ཐལ། །དེ་བཞིན་ཆོས་རྣམས་ཐམས་ཅད་ཀྱང་། །བཏགས་པ་ཉིད་དེ་ཡོད་མ་
ཡིན། །ཞེས་བཤད་པའི་ཕྱིར། འཁོར་གསུམ། གཞན་ཡང་ཁྱེད་རང་འདོད་པའི་
གཟུང་འཛིན་གཉིས་མེད་ཀྱི་ཡེ་ཤེས་དེ་ཆོས་ཅན། ཁྱོད་དོན་དམ་པར་ཡོད་པ་མ་ཡིན་
- 347 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པར་ཐལ། ཁྱོད་རྟོག་པས་བཏགས་པ་ཡིན་པའི་ཕྱིར། གསལ་བ་དངོས། རྟགས་ཁྱབ་
ཆོས་དབྱིངས་བསྟོད་པ་ལས་བཤད་དེ། དེ་ཉིད་ལས། དེ་བཞིན་ཆོས་རྣམས་ཐམས་
ཅད་ཀྱང་། །བཏགས་པ་ཉིད་དེ་ཡོད་མ་ཡིན། །ཞེས་གསུངས་པའི་ཕྱིར། འཁོར་གསུམ།
(༡༣༥ན)དེས་ན་རྣམ་འགྲེལ་གྱི་བརྡ་ཆད་ཐར་ཐོར་ཁྱེར་ནས་ཀླུ་སྒྲུབ་ཀྱི་གཞུང་ལ་ དགག་
པ་བྱེད་པ་ནི་སྤྱིར་སྐབས་མ་ཡིན་ཞིང་། ཁྱད་པར་རྣམ་འགྲེལ་དུ་ཡང་། སྒྲོ་བཏགས་
གཞན་སེལ་གྱི་མཚན་ཉིད་དུ་བཤད་པ་གཏན་མེད་མོད། གལ་ཏེ་ཡོད་པར་འདོད་ན་
མངོན་སུམ་གྱི་བསལ་བ་གཅིག་དབབ་པར་བྱ་སྟེ། རྣམ་འགྲེལ་གྱི་མདོ་སྡེ་བའི་སྐབས་
གཞིར་ བཞག །གང་ ཟག་ གི་ བདག་མེད་དེ་ བསྒོམས་ པས་ ཉམས་ སུ་ བླང་ བྱ་ མིན་
པར་ཐལ། དེ་ལྡོག་པ་གཞན་སེལ་ཡིན་པའི་ཕྱིར་ཏེ། དེ་སྒྲོ་བཏགས་ཡིན་པའི་ཕྱིར།
འཁོར་གསུམ། གལ་ཏེ་འདོད་ན། རྣལ་འབྱོར་ཤེས་པ་སྔར་བཤད་པ། །དེ་དག་གི་དེ་
སྒོམ་བྱུང་ཡིན། །ཞེས་བདེན་བཞི་མི་རྟག་ལ་སོགས་བཅུ་དྲུག་མངོན་སུམ་དུ་རྟོགས་
པའི་ཡེ་ཤེས་དེ་རྣལ་འབྱོར་མངོན་སུམ་དུ་བཤད་པ་དང་འགལ་ལོ། །འོ་ན་ཊིཀ་ཆེན་
དགོངས་པ་རབ་གསལ་ལས། རང་ལུགས་ལ་འགོག་བདེན་མངོན་སུམ་ཤེས་པ་སྟོན་
པས་ཞལ་གྱིས་བཞེས་ལ་དངོས་པོར་སྨྲ་བ་མངོན་སུམ་ཚད་མ་དངོས་པོ་རང་མཚན་
གྱི་ཡུལ་ཅན་དུ་འདོད་པ་དེ་ལ་དེ་མི་རུང་བ་དང༌། ཞེས་བཤད་པའི་དོན་གང་ཡིན་ཞེ་
ན། དེའི་དོན། མདོ་སྡེ་པའི་ལུགས་ལ་གང་ཟག་གི་བདག་མེད་མངོན་སུམ་དུ་རྟོགས་
པའི་རྣལ་འབྱོར་མངོན་སུམ་བཞེད་ཀྱང་། དེ་འདྲའི་རྣལ་འབྱོར་མངོན་སུམ་དེས་གང་
ཟག་གི་བདག་མེད་ཤུགས་ལ་རྟོགས་པར་བཞེད་པའི་ཕྱིར། དེ་ཡང་ཚད་མ་མདོ་ལས།
རྣལ་འབྱོར་རྣམས་ཀྱི་བླ་མས་བསྟན། །མ་འདྲེས་པ་ཡི་དོན་ཙམ་མཐོང་། །ཞེས་རྣལ་
འབྱོར་བ་རྣམས་ཀྱི་བླ་མ་ཡང་དག་པར་རྫོགས་པའི་སངས་རྒྱས་ཀྱིས་བདེན་བཞིའི་
གནས་ལུགས་བསྟན་པ་ལྟར། སྒྲ་སྤྱི་དང་མ་འདྲེས་པའི་དོན་རང་མཚན་(༡༣༥བ)མངོན་
- 348 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
སུམ་དུ་གསལ་བར་མཐོང་བའི་ཡེ་ཤེས་རྣལ་ འབྱོར་མངོན་སུམ་ཡིན་པ། མདོ་སྡེ་
པའི་འདོད་པར་སློབ་དཔོན་ཕྱོགས་གླང་བཞེད་པའི་ཕྱིར། དེས་ན་རྟོག་པས་སྒྲོ་བཏགས་
ཡིན་ན་ལྡོག་པ་གཞན་སེལ་ཡིན་པས་ཁྱབ་པ་མདོ་སྡེ་བས་ཀྱང་ཁས་མི་ལེན་ན། ཀླུ་
སྒྲུབ་ཡབ་སྲས་ལྟ་ཅི་སྨོས། སློབ་དཔོན་ཞི་བ་འཚོས་ཀྱང་། ཚད་མའི་དེ་ཁོ་ན་ཉིད་
བསྡུས་པར། འདིར་ནི་སེལ་བ་རྣམ་གཉིས་ཏེ། །མ་ཡིན་པ་དང་མེད་པའོ། །མ་ཡིན་པ་
ལའང་རྣམ་གཉིས་ཏེ། །བློ་དང་དོན་གྱི་དབྱེ་བས་སོ། །ཞེས་གཞན་སེལ་ལ་མ་ཡིན་
དགག་གི་གཞན་སེལ་དང་། མེད་དགག་གི་གཞན་སེལ་གཉིས། མ་ཡིན་དགག་གི་
གཞན་སེལ་ལ་ཡང་བློའི་གཞན་སེལ་དང་། དོན་རང་མཚན་གྱི་གཞན་སེལ་གཉིས་བཤད་
ནས། དོན་རང་མཚན་གྱི་གཞན་སེལ་གཞན་སེལ་གོ་ཆོད་པར་བཤད་པ་ཡང་ཁྱེད་ཀྱིས་
མ་གཟིགས་སམ། མདོར་ན་སྒྲོ་བཏགས་ཡིན་ན་ལྡོག་པ་གཞན་སེལ་ཡིན་པས་ཁྱབ་པ།
རིགས་གཏེར་གྱི་རྗེས་འབྲང་ཁ་ཅིག་ལ་འདུག་པ་མ་གཏོགས། གངས་རིའི་ཁྲོད་ཀྱི་
མཁས་པ་སུ་ལ་ཡང་མ་གྲགས་ཤིང་། མཁས་མཆོག་ཀླུ་སྒྲུབ་ཡབ་སྲས་ཀྱི་གཞུང་དུ་
ཟུར་ཙམ་ཡང་མ་གསུངས་པ་ལ། ཁྱེད་ཀྱིས་སྒྲོ་བཏགས་ཡིན་ན་ལྡོག་པ་གཞན་སེལ་ཡིན་
དགོས་པ་དང་། ལྡོག་པ་གཞན་སེལ་ཡིན་ན་རྣལ་འབྱོར་བས་སྒོམ་པས་ཉམས་སུ་བླང་
བྱ་མིན་ དགོས་ པར་ བཟུང་ནས། ཆོས་ ཐམས་ཅད་རང་བཞིན་ གྱིས་ སྟོང་ པའི་ སྟོང་
ཉིད་དེ་ཡང་རྟོག་པས་སྒྲོ་བཏགས་ཡིན་པའི་ཕྱིར། ལྡོག་པ་གཞན་སེལ་དུ་བྱེད་དགོས་
ཤིང་། དེ་ཡིན་ན་སྒོམ་པས་ཉམས་སུ་བླང་བྱའི་སྟོང་ཉིད་མ་ཡིན་དགོས་ཞེས་ཡང་
ནས་ཡང་དུ་སྨྲས་འདུག་པ་འདི་ནི་གཞུང་ལུགས་(༡༣༦ན)ཆེན་མོ་གང་ནས་ཀྱང་མ་བཤད་
ཅིང་། རྒྱ་བོད་ཀྱི་མཁས་གྲུབ་སུའི་ཡང་ལུགས་མ་ཡིན་པས་ཕྱིན་ཅི་ལོག་ཁོ་ན་ཡིན་ལ།
ཁྱད་པར་དཔལ་མགོན་ཀླུ་སྒྲུབ་ཀྱིས་རིགས་ཚོགས་དང་བསྟོད་ཚོགས་ལ་སོགས་པའི་
གཞུང་མང་པོར་གཞི་གྲུབ་ན་རྟོག་པས་སྒྲོ་བཏགས་ཡིན་པས་ཁྱབ་པ་དང་། རྟོག་པས་
- 349 -



JA)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྒྲོ་བཏགས་མིན་པའི་ཆོས་གཏན་མེད་པར་ཡང་དང་ཡང་དུ་བཤད་པས། དེ་ལྟར་འདོད་
པ་ཀླུ་སྒྲུབ་ཡབ་སྲས་ཀྱི་ཕྱོགས་སྔ་མཐར་ཐུག་པའོ། །
གཞན་ཡང་། ཁྱོད་ཀྱིས་གཉིས་མེད་ཀྱི་ཡེ་ཤེས་སམ་ཆོས་དབྱིངས་ཡེ་ཤེས་ཞེས་
བྱ་བ་དེ་བདེན་གྲུབ་དང་། གནས་ལུགས་མཐར་ཐུག་ཡིན་པ་བསྟོད་ཚོགས་ཀྱི་དགོངས་
པར་འདོད་པ་ནི། །ཇོ་ནང་པའི་རི་བོང་ཅལ་གྱི་རྗེས་འབྲང་བ་མ་གཏོགས། བསྟོད་
ཚོགས་ཞེས་པའི་དཔེ་མིག་གིས་མ་མཐོང་ཞིང་། ཚིག་རྣ་བས་ཀྱང་མ་ཐོས་པར་འདུག་སྟེ།
དེའི་རྒྱུ་མཚན། བསམ་གྱིས་མི་ཁྱབ་པར་བསྟོད་པ་ལས། གང་གི་དངོས་པོ་རྟེན་འབྱུང་
རྣམས། །ངོ་བོ་མེད་པ་ཉིད་དུ་གསུངས། །ཡེ་ཤེས་མཉམ་ཉིད་བསམ་མི་ཁྱབ། །དཔེ་
མེད་དེ་ལ་ཕྱག་འཚལ་ལོ། །ཞེས་རྟེན་འབྱུང་གི་ཆོས་ཐམས་ཅད་ངོ་བོ་ཉིད་ཀྱིས་མེད་
པ་དང༌། མགོན་པོ་ཀླུ་སྒྲུབ་ཀྱང་ངོ་བོ་ཉིད་མེད་པར་སྨྲ་བའི་དབུ་མ་པར་གསལ་བར་
བཤད་པའི་ཚིག་འདི་ཙམ་ཞིག་མཐོང་ཞིང་ཐོས་ན་ཡང་། ཁ་འཆལ་དེ་འདྲ་འདོན་པའི་
གོ་སྐབས་ག་ལ་ཡོད། དེས་ན་ཁྱེད་འདོད་པའི་ཆོས་དབྱིངས་ཡེ་ཤེས་ཞེས་གནས་
ལུགས་མཐར་ཐུག་ཏུ་གྲགས་པ་དེ་ཆོས་ཅན། ཁྱོད་བདེན་གྲུབ་མ་ཡིན་པར་ཐལ། ཁྱེད་
ལ་བདེན་པའི་ངོ་བོ་ཉིད་མེད་པའི་ཕྱིར། དེར་ཐལ། ཁྱོད་རྟེན་འབྲེལ་ཡིན་པའི་
ཕྱིར། འཁོར་གསུམ། (༡༣༦བ)
གཞན་ཡང་། འཕགས་མཆོག་ཀླུ་སྒྲུབ་ཆོས་ཅན། ཁྱོད་ངོ་བོ་ཉིད་མེད་པར་སྨྲ་
བའི་དབུ་མ་པ་ཡིན་པར་ཐལ། ཁྱོད་ཆོས་ཐམས་ཅད་བདེན་པའི་ངོ་བོ་ཉིད་མེད་པར་
ཁས་ལེན་པའི་དབུ་མ་པ་ཡིན་པའི་ཕྱིར། དེར་ཐལ། ཁྱོད་རྟེན་འབྱུང་གི་ཆོས་ཐམས་
ཅད་བདེན་པའི་ངོ་བོ་ཉིད་མེད་པར་སྨྲ་བའི་གང་ཟག་ཡིན་པའི་ཕྱིར། དེར་ཐལ། གང་
གི་དངོས་པོ་རྟེན་འབྱུང་རྣམས། །ངོ་བོ་མེད་པ་ཉིད་དུ་གསུངས། །ཞེས་པའི་གཞུང་རྩོམ་
པ་པོའི་གང་ཟག་ཡིན་པའི་ཕྱིར། འདི་ཐམས་ཅད་འཁོར་གསུམ་གྱི་འཕྲེང་བ་ཡིན་ནོ། །
- 350 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འོ་ན། ཡེ་ཤེས་མཉམ་ཉིད་བསམ་མི་ཁྱབ། །དཔེ་མེད་དེ་ལ་ཕྱག་འཚལ་ལོ། །ཞེས་
པ་འདིས་ཆོས་དབྱིངས་ཡེ་ཤེས་གནས་ལུགས་མཐར་ཐུག་ཏུ་བསྟན་པ་མ་ཡིན་ནམ་ཞེ་
ན། གཞུང་འདིས་བཅོམ་ལྡན་འདས་ལ་ཆོས་ཐམས་ཅད་ངོ་བོ་ཉིད་མེད་པར་གསུངས་
ཚུལ་གྱི་སྒོ་ནས་བསྟོད་ནས། དེ་མཁྱེན་པའི་ཡེ་ཤེས་དེ་ལའང་བསྟོད་པ་ཙམ་ཡིན་པའི་
ཕྱིར། གཞན་ཡང་། བསམ་གྱིས་མི་ཁྱབ་པར་བསྟོད་པ་ལས། ཆོས་ཐམས་ཅད་ངོ་བོ་
ཉིད་ཀྱིས་མེད་པར་བཤད་པ་ཡིན་ཏེ། དེ་ཉིད་ལས། རྐྱེན་རྣམས་ལས་ནི་འབྲས་འབྱུང་
བ། །མ་སྐྱེས་ལེགས་པར་ཁྱོད་ཀྱིས་གསུངས། །ངོ་བོ་ཉིད་ཀྱིས་དེ་མ་སྐྱེས། །དེ་ཕྱིར་
སྟོང་པར་རབ་ཏུ་བསྟན། །ཅེས། བཅོམ་ལྡན་འདས་ཀྱིས་གདུལ་བྱ་རྣམས་ལ་རྟེན་འབྱུང་
གི་ཆོས་རྣམས་ངོ་བོ་ཉིད་ཀྱིས་མེད་པར་བསྟན་པའི་སྒོ་ནས་བསྟོད་པ་མཛད་པའི་
ཕྱིར། དེས་ན་རྟེན་འབྱུང་གི་ཆོས་རྣམས་ངོ་བོ་ཉིད་ཀྱིས་མེད་ཅེས་ཁས་ལེན་ནམ་མི་
ལེན། མི་ལེན་ན་གཞུང་འདི་དང་དངོས་སུ་འགལ། ཁས་ལེན་ན། གཉིས་མེད་ཀྱི་ཡེ་
ཤེས་ཆོས་ཅན། ངོ་བོ་ཉིད་ཀྱིས་ཡོད་པར་ཐལ། བདེན་པར་(༡༣༧ན)གྲུབ་པའི་
ཕྱིར། འཁོར་གསུམ། །
གཞན་ཡང་། ཁྱེད་གཉིས་མེད་ཀྱི་ཡེ་ཤེས་བདེན་གྲུབ་གནས་ལུགས་མཐར་ཐུག་
ཏུ་དབུ་མ་ཆེན་པོའི་སྐབས་སུ་ཁས་ལེན་ན། དབུ་མ་ཆེན་པོའི་སྐབས་སུ་ཁྱེད་རང་གིས་
ཀླུ་སྒྲུབ་ཀྱི་དགོངས་པར་བྱས་ནས་ཚེ་སྟོད་ལ་ཁས་བླངས་པའི་ཡོད་མིན་མེད་མིན་དེ་
ཁས་ལེན་ནམ་མི་ལེན། ལེན་ན་གཉིས་མེད་ཀྱི་ཡེ་ཤེས་དེ་ཡང་ཡོད་མིན་མེད་མིན་དུ་
ཁས་ལེན་དགོས་པས། དེ་བདེན་གྲུབ་ཏུ་འདོད་པ་དང་འགལ། མི་ལེན་ན། ཁྱེད་ཀྱིས་
ཚེ་སྟོད་ལ་གསུང་རབ་ཀྱི་དགོངས་པར་རློམས་ནས་ཐོས་བསམ་གྱིས་འབད་འབད་བྱས་
པ་ཐམས་ཅད་འབྲས་བུ་མེད་པར་འགྱུར་ཏེ། ཁྱེད་དང་སྔ་རབས་པ་མང་པོས་འབད་
འབད་ཐང་ཐང་བྱས་ནས་བསྒྲུབས་པའི་ལྟ་བ་དེ་དགོས་ཁར་འབོར་དགོས་པ་བྱུང་བའི་
- 351 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཕྱིར། གཞན་ཡང་། ཁྱེད་ཀྱིས་རྩ་ཤེ་དང་བསྟོད་ཚོགས་ལྟ་བ་མི་མཐུན་པར་འདོད་པ་ནི་
ནོར་བ་ཤིན་ཏུ་ཆེ་བས་འདི་འདྲི་བར་བྱ་སྟེ། རྩ་ཤེ་ལས། ཡོད་ཅེས་བྱ་བ་རྟག་པར་
འཛིན། །མེད་ཅེས་བྱ་བ་ཆད་པར་ལྟ། །དེ་ཕྱིར་ཡོད་དང་མེད་པ་ལ། །མཁས་པ་གནས་
པར་མི་བྱའོ། །ཞེས་པ་འདི་དང་། བསམ་གྱིས་མི་ཁྱབ་པར་བསྟོད་པ་ལས། ཡོད་ཅེས་
པ་ནི་རྟག་པར་ལྟ། །མེད་ཅེས་པ་ནི་ཆད་པར་ལྟ། །དེས་ན་མཐའ་གཉིས་བྲལ་བ་ཡི། །
ཆོས་དེ་ཁྱོད་ཀྱིས་བསྟན་པར་མཛད། །ཅེས་གསུངས་པ་འདི་གཉིས་ཀྱིས་བསྟན་པའི་
ལྟ་བ་དོན་གཅིག་གམ་མི་གཅིག །གཅིག་ན་རིགས་ཚོགས་ནས་བཤད་པའི་སྟོང་ཉིད་དེ་
ཆད་སྟོང་ཡིན། བསྟོད་ཚོགས་ནས་བཤད་པའི་སྟོང་ཉིད་དེ་སྒོམ་པས་ཉམས་སུ་བླང་
བྱ་ཡིན་ཞེས་པའི་ཁྱད་པར་མི་འཐད་པར་ཐལ། དེ་གཉིས་ཀ་སྒོམ་པས་ཉམས་(༡༣༧བ)
སུ་བླང་བྱའོ་སྟོང་ཉིད་ཡིན་པའི་ཕྱིར། འཁོར་གསུམ། དོན་མི་གཅིག་ན་དེ་གཉིས་ཀྱི་
ཁྱད་པར་གང་ཡིན་སྨོས་ཤིག །གཞན་ཡང་། ཆོས་ཐམས་ཅད་མིང་ཙམ་བརྡ་ཙམ་རྟོག་
པས་བཏགས་ཙམ་ཡིན་པ་དབུ་མ་རིགས་ཚོགས་དང་མཐུན་པར་བསྟོད་ཚོགས་ལས་
གསུངས་པ་ཡིན་ཏེ། བསམ་གྱིས་མི་ཁྱབ་པར་བསྟོད་པ་ལས། འདི་དག་ཐམས་ཅད་
མིང་ཙམ་ཞེས། །ཁྱོད་ཀྱིས་གསུངས་ནི་བསྟོད་དེ་གསུངས། །བརྗོད་པ་ལས་ནི་གཞན་
གྱུར་པ། །བརྗོད་པར་བགྱི་བ་ཡོངས་མ་མཆིས། །དེ་ཕྱིར་ཆོས་རྣམས་ཐམས་ཅད་ནི། །
བཏགས་པ་ཙམ་ཞེས་ཁྱོད་ཀྱིས་གསུངས། །ཞེས་གསུངས་པ་འདི་ལ་ཐུགས་རྣལ་དུ་
བཞག་ནས་གཟིགས་ན་མི་གོ་བ་ག་ལ་སྲིད། གཞན་ཡང་། བསམ་གྱིས་མི་ཁྱབ་པར་
བསྟོད་པ་ལས། རྒྱུ་དང་རྐྱེན་ལས་བྱུང་བ་ནི། །གཞན་གྱི་དབང་དང་ཀུན་རྫོབ་སྟེ། །
གཞན་གྱི་དབང་ཞེས་རབ་ཏུ་གསུངས། །དམ་པའི་དོན་ནི་བཅོས་མ་མིན། །ཞེས་
པ་འདིས་ཀྱང་ཁྱེད་ཀྱིས་ཆོས་དབྱིངས་ཡེ་ཤེས་གནས་ལུགས་མཐར་ཐུག་ཏུ་འདོད་པ་
ལེགས་པར་བཀག་པ་ཡིན་ཏེ། དེ་ཡང་བགྲོ་གླེང་གི་སྒོ་ནས་གཏན་ལ་ཕབ་ན། ཆོས་
- 352 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དབྱིངས་ཡེ་ཤེས་ཆོས་ཅན། གཞན་དབང་ཡིན་པར་ཐལ། རང་གི་རྒྱུ་རྐྱེན་ལས་བྱུང་
བ་ཡིན་པའི་ཕྱིར། འདུས་བྱས་ཡིན་པའི་ཕྱིར་ཏེ། ཤེས་པ་ཡིན་པའི་ཕྱིར། འདོད་མི་
ནུས་ཏེ། ཡོངས་གྲུབ་ཡིན་པའི་ཕྱིར།།
གཞན་ཡང་། ཆོས་དབྱིངས་ཡེ་ཤེས་དེ་ཆོས་ཅན། ཀུན་རྫོབ་ཡིན་པར་ཐལ། རྒྱུ་
རྐྱེན་ལས་བྱུང་བ་ཡིན་པའི་ཕྱིར། ཐལ་འགྱུར་སྔ་མའི་རྩ་བ་དང་འདི་གཉིས་ཀ་ལ་ཁྱབ་
པ་ཡོད་དེ། རྒྱུ་དང་རྐྱེན་ལས་བྱུང་བ་ནི། །གཞན་གྱི་དབང་དང་ཀུན་རྫོབ་སྟེ། །ཞེས་
གསུངས་པའི་ཕྱིར། གཞན་ (༡༣༨ན)ཡང་། ཆོས་དབྱིངས་ཡེ་ཤེས་ཆོས་ཅན། རྒྱུ་རྐྱེན་
གྱིས་བཅོས་མ་མ་ཡིན་པར་ཐལ། དོན་དམ་བདེན་པ་ཡིན་པའི་ཕྱིར། ཁྱབ་སྟེ། དམ་
པའི་དོན་ནི་བཅོས་མ་མིན། །ཞེས་གསུངས་པའི་ཕྱིར། །
དེས་ན་ལུང་འདི་རྣམས་དང་རྩ་ཤེ་ལས། རང་བཞིན་རྒྱུ་དང་རྐྱེན་ལས་ནི། །འབྱུང་
བར་རིག་པ་མ་ཡིན་ནོ། །རྒྱུ་དང་རྐྱེན་ལས་བྱུང་བ་ཡི། །རང་བཞིན་བྱས་པ་ཅན་དུ་
འགྱུར། །རང་བཞིན་བྱས་པ་ཅན་ཞེས་བྱར། །ཇི་ལྟ་བུ་ན་སྟོང་པར་འགྱུར། །རང་
བཞིན་དང་ནི་བཅོས་མིན་དང༌། གཞན་ལ་བལྟོས་པ་མེད་པ་ཡིན། །ཞེས་གསུངས་
པ་འདི་རྣམས་དགོངས་པ་གཅིག་པ་ལ། དེ་རྣམས་འགལ་བར་འདོད་པ་ནི་བློ་གྲོས་ངན་
པའི་ངང་ཚུལ་ལོ། ། །
འོ་ན་བསམ་གྱིས་མི་ཁྱབ་པར་བསྟོད་པ་ལས། དམ་པའི་དོན་ནི་བཅོས་མ་མིན། །
ངོ་བོ་ཉིད་དང་རང་བཞིན་དང༌། །ཡང་དག་རྫས་དངོས་ཡོད་པ་ལགས། །ཞེས་གསུངས་
པ་འདིའི་དོན་ཅི་ཡིན་སྙམ་ན། ལུང་འདིའི་དོན་ཆོས་དབྱིངས་ཡེ་ཤེས་གནས་ལུགས་
མཐར་ཐུག་དང་བདེན་གྲུབ་འདོད་མཁན་རྣམས་ལ་ ཡང་ དོགས་པ་མ་ཤར་ཞིང་།
གངས་རིའི་ཁྲོད་ཀྱི་མཁས་པ་གཞན་སུ་ལ་ཡང་དོགས་པ་མ་ཤར་བ་འདུག་པ་ལ། རྗེ་
ཙོང་ཁ་པས་དྲང་ངེས་རྣམ་འབྱེད་དུ་དོགས་པ་དཔྱད་ནས་གསུངས་པས། དེའི་དོན་རྗེ་
- 353 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཙོང་ཁ་པའི་བཞེད་པ་ལྟར་བཤད་ན། བསམ་གྱིས་མི་ཁྱབ་པར་བསྟོད་པ་ལས། དོན་དམ་
བདེན་པ་དེ། ངོ་བོ་ཉིད་ཀྱིས་ཡོད་པ་དང་། རང་བཞིན་གྱིས་ཡོད་པ་དང་། ཡང་དག་
པར་ ཡོད་ པ་དང༌། རྫས་སུ་ཡོད་པར་ གསུངས་ པའི་དོན་ནི། རྫས་སུ་ཡོད་ཅེས་པ།
རྫས་རྟགས་གཉིས་སུ་ཕྱེ་བའི་(༡༣༨བ)རྫས་ཡོད་ཀྱང་མ་ཡིན་ཞིང་། རང་གི་མཚན་
ཉིད་ཀྱིས་གྲུབ་པ་ལ་རྫས་ཡོད་དུ་གསུངས་པའི་རྫས་ཡོད་ཀྱང་མིན་པས། ཡོད་ཙམ་ལ་
བྱེད་པའི་རྗེ་ཙོང་ཁ་པའི་ལེགས་བཤད་ཡིན་ནོ། །དེ་བཞིན་དུ་ཉི་ཁྲིའི་བྱམས་ཞུས་ཀྱི་
ལེའུ་ལས། ཆོས་ཉིད་རྫས་སུ་ཡོད་མེད་གཉིས་ཀ་མིན་པར་གསུངས་པ་ནི། ཆོས་
ཉིད་དེ་ཀུན་བརྟགས་ཀྱི་རང་བཞིན་དུ་མེད་པ་དང་། དགག་བྱའི་ཀུན་བརྟགས་བཀག་
པའི་རང་བཞིན་དུ་ཡོད་པ་ལ་དགོངས་སོ། །དེས་ན་བྱམས་ཞུས་ཀྱི་ལེའུའི་དོན་དེ་ལྟར་
བཤད་དགོས་ཏེ། དེ་ལྟར་མ་བྱས་ན་ཆོས་ཉིད་རྫས་སུ་ཡོད་པར་གསུངས་པ་དང༌།
ཆོས་ཉིད་རྫས་སུ་ཡོད་མེད་གཉིས་ཀ་མིན་པར་གསུངས་པ་གཞི་གཅིག་ལ་མི་འདུ་བའི་
ཕྱིར། ཁྱེད་ལ་འདི་དྲི་བར་བྱ་སྟེ། ཉི་ཁྲིའི་བྱམས་ཞུས་ཀྱི་ལེའུ་གཞིར་བྱས་པ་ལ། ཆོས་
ཉིད་ངོ་བོ་ཉིད་ཀྱིས་ཡོད་པ་དང་། ཆོས་ཉིད་རང་བཞིན་གྱིས་ཡོད་པ་དང་། ཆོས་དབྱིངས་
རྫས་སུ་ཡོད་པ་སོགས་ཡིན་ནམ་ཡིན། དེ་རྣམས་ཡིན་ན། ཉི་ཁྲིའི་བྱམས་ཞུས་
ཀྱི་ལེའུ་དང་། མདོ་སྡེ་དགོངས་འགྲེལ་དང་། བསྟོད་ཚོགས་རྣམས་དགོངས་པ་གཅིག་
ཏུ་ཁས་ལེན་རིགས་པར་ཐལ། དམ་བཅའ་དེའི་ཕྱིར། གཉིས་པ་ལྟར་ན། ཉི་ཁྲིའི་
བྱམས་ཞུས་ཀྱི་ལེའུར་ཆོས་ཉིད་ངོ་བོ་ཉིད་ཀྱིས་ཡོད་པ་དང་། རང་བཞིན་གྱིས་ཡོད་
པ་དང༌། ། རྫས་སུ་ཡོད་པར་གསུངས་པའི་དོན། རྗེ་ཙོང་ཁ་པས་བཤད་པ་
ལྟར་ཁས་ལེན་ནམ། དེ་མ་ཡིན་པའི་འབྲུ་ཞིག་བྱེད་རྒྱུ་ཡོད། དང་པོ་ལྟར་ན། རྗེ་ཙོང་ ཁ་
པའི་རྗེས་སུ་འབྲང་ན་ལམ་དྲང་པོར་ཞུགས་པ་ཡིན་པས་ཤིན་ཏུ་ལེགས། གཉིས་པ་
ལྟར་རོ་ཞེ་ན། སྔར་ཁྱེད་ཀྱིས་ལུང་འདི་མཐོང་ཡང་མ་མྱོང་འདུག་པས། འབྲུ་ཟུར་
- 354 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་བྱེད་རྒྱུ་ཡོད་སྙམ་པའི་(༡༣༩ན)དོགས་པ་མེད་དོ། །དེས་ན་ཉི་ཁྲིའི་བྱམས་ཞུས་ཀྱི་
ལེའུ་དང་། མདོ་སྡེ་དགོངས་འགྲེལ་གྱི་བྱམས་ཞུས་ཀྱི་ལེའུ་གཉིས་དགོངས་པ་གཅིག་
གམ་སྙམ་པའི་འཁྲུལ་པ་སྐྱེ་བའི་གཞི་ཆེ་བར་འདུག་པས། རྗེ་ཙོང་ཁ་པས་དགོངས་པ་
མི་གཅིག་པའི་ཚུལ་ལེགས་པར་བཤད་པ་འདི་ཉིད་ཀྱི་བཀའ་དྲིན་གངས་ཅན་གྱི་
མཁས་གྲུབ་གྱིས་གསབ་པར་སླ་བར་མིན་ནོ། །དེ་ལྟར་ཡང་དྲང་ངེས་རྣམ་འབྱེད་ལས།
དུས་གསུམ་གྱི་རྒྱལ་བ་ཐམས་ཅད་ཀྱི་བགྲོད་པ་གཅིག་པའི་ལམ་ཤེས་རབ་ཀྱི་ཕ་རོལ་
ཏུ་ཕྱིན་པའི་མདོ་ལ་མདོ་དེ་ཉིད་ཀྱི་ནང་ནས་དགོངས་འགྲེལ་དང་འདྲ་བར་དྲང་དོན་དུ་
གཏན་ལ་ཕབ་འདུག་སྙམ་དུ་རྟོག་ལྡན་མཁས་པ་ལ་འཁྲུལ་པ་སྐྱེ་བའི་གནས་ཆེ་ས་ནི་
བྱམས་ཞུས་ཀྱི་ལེའུར་སྣང་ཞིང་། དེ་ཉིད་ཀྱི་དོན་དབུ་མ་པ་ཆེན་པོ་དག་གིས་བཀྲལ་
བ་ཡང་མི་སྣང་བས་ཞིབ་ཏུ་གཏན་ལ་ཕབ་པའོ། །ཞེས་གསུངས་པའི་ཕྱིར། །
གཞན་ཡང་། ཁྱེད་ཀྱིས་ཐོགས་མེད་སྐུ་མཆེད་སོགས་རྣལ་འབྱོར་སྤྱོད་པའི་དབུ་
མ་པ་ཆེན་པོ་ཡིན་ཀྱང་། དབུ་མ་ཐལ་རང་ལ་སོགས་པའི་ངོ་བོ་ཉིད་མེད་པར་སྨྲ་བའི་དབུ་མ་
རྣམས་དབུ་མ་པ་ཆེན་པོ་མིན་ཞེས་སྨྲ་བ་འདི་ནི་བསྟོད་ཚོགས་ཀྱང་མཐོང་མ་མྱོང་བའི་
གཏམ་དུ་སྣང་སྟེ། བསམ་གྱིས་མི་ཁྱབ་པར་བསྟོད་པ་ལས། དངོས་འཛིན་འཇིགས་པ་
གཅོད་བགྱིད་ཅིང་། །མུ་སྟེགས་རི་དྭགས་འཇིགས་བགྱིད་པ། །བདག་མེད་སེང་གེའི་ང་
རོའི་སྒྲ། །རྨད་བྱུང་དེ་ནི་ཁྱོད་ཀྱིས་གསུངས། །སྟོང་པ་ཉིད་དང་ཆེས་ཟབ་པའི། །ཆོས་ཀྱི་
རྔ་ཆེན་བརྡུངས་པ་ལགས། །ངོ་བོ་ཉིད་མེད་སྒྲ་བོ་ཆེའི། །ཆོས་ཀྱི་དུང་ནི་བུས་པ་
ལགས། །ཞེས་ཆོས་ཐམས་ཅད་ངོ་བོ་ཉིད་ཀྱིས་མེད་པར་(༡ ༣༩བ)གསུངས་པ་འདི།
སྟོན་པ་སངས་རྒྱས་ཁོ་ནའི་ཁྱད་ཆོས་སུ་འདུག་པས། དེ་ལ་ངོ་མཚར་བའི་སྒོ་ནས་
མགོན་པོ་ཀླུ་སྒྲུབ་ཀྱིས་བཅོམ་ལྡན་འདས་ལ་བསྟོད་པ་མཛད་པ་ཡིན་པའི་ཕྱིར། །
གསུམ་པ་དཔེ་མེད་པར་བསྟོད་པ་དང་འགལ་ཚུལ་ནི། ཁྱེད་ཀྱིས་ཐོགས་མེད་སྐུ་
- 355 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མཆེད་དང་ཀླུ་སྒྲུབ་དགོངས་པ་གཅིག་པར་བྱས་ནས། ཐོགས་མེད་ཀྱི་ས་སྡེ་ལྔ་དང་
སྡོམ་རྣམ་གཉིས། དབྱིག་གཉེན་གྱི་རབ་ཏུ་བྱེད་པ་སྡེ་བརྒྱད་དང༌། ཀླུ་སྒྲུབ་ཀྱི་བསྟོད་
ཚོགས་རྣམས་དགོངས་པ་གཅིག་པ་ཡིན་ནོ། །ཞེས་ཟེར་བ་ནི། ནང་འགལ་དུ་མ་འདུས་
པའི་གྲུབ་མཐའ་ཡིན་ཏེ། འོ་ན་མཐར་ཐུག་ཐེག་པ་གསུམ་དུ་གྲུབ་པ་བསྟོད་ཚོགས་
ཀྱི་དགོངས་པ་ཡིན་པར་ཐལ། ས་སྡེ་ལྔ་སྡོམ་རྣམ་གཉིས་རབ་ཏུ་བྱེད་པ་སྡེ་བརྒྱད་སོགས་
ཀྱི་དགོངས་པ་ཡིན་པའི་ཕྱིར། ཁྱབ་པ་དངོས། འདོད་ན། དཔེ་མེད་པར་བསྟོད་པ་ལས།
ཆོས་ཀྱི་དབྱིངས་ལ་དབྱེར་མེད་ཕྱིར། །གཙོ་བོའི་ཐེག་དབྱེར་མ་མཆིས་ཀྱང་། །ཁྱོད་
ཀྱིས་ཐེག་པ་གསུམ་བསྟན་པ། །སེམས་ཅན་གཞུག་པའི་ཆེད་དུ་ལགས། །ཞེས་མཐར་ཐུག་
ཐེག་པ་གསུམ་དུ་སྟོན་པའི་མདོ་དེ་དྲང་དོན་དགོངས་པ་ཅན་དུ་བཤད་པའི་ཕྱིར། འཁོར་
གསུམ། འོ་ན་འཇིག་རྟེན་ལས་འདས་པར་བསྟོད་པ་ལས། དབེན་པའི་ཡེ་ཤེས་རིག་
གྱུར་པ། །འཇིག་རྟེན་འདས་ཁྱོད་ཕྱག་འཚལ་འདུད། །ཅེས་གསུངས་པའི་དོན་གང་
ཡིན་ཞེ་ན། དེའི་དོན་ཡོད་དེ། ཆོས་ཉིད་མངོན་སུམ་དུ་རྟོགས་པའི་མཉམ་གཞག་སོ་སོར་
རང་རིག་པའི་ཡེ་ཤེས་ནམ་རྒྱུད་ལ་སྐྱེས་པ་ན། འཇིག་རྟེན་ལས་འདས་པའི་འཕགས་
པའི་གོ་འཕང་ཐོབ་པར་འཇོག་པས། འཇིག་རྟེན་ལས་འདས་པའི་མཉམ་གཞག་སོ་སོ་
རང་རིག་པའི་ཡེ་ (༡༤༠ན)ཤེས་དེ་ལ་བསྟོད་པའི་དོན་ཡིན་གྱི། མཉམ་གཞག་སོ་སོ་
རང་རིག་པའི་ཡེ་ཤེས་དེ་གནས་ལུགས་མཐར་ཐུག་ཡིན་པའི་དོན་མིན་པའི་ཕྱིར། དཔེར་
ན། འགྲེལ་པ་དོན་གསལ་ལས། སྒྱུ་མ་ལྟ་བུའི་བདག་ཉིད་དུ་སྣང་བའི་བློ་རྣམ་པར་མི་
རྟོག་པའི་སོ་སོ་རང་གིས་རིག་པར་བྱ་བ་ཅི་ཞིག་ལྟར་ཡང་དག་པར་སྐྱེས་ན། རྣལ་འབྱོར་
པས་ཤེས་བྱའི་སྒྲིབ་པ་ཡང་དག་པར་སྤོང་ངོ༌། །ཞེས་པ་འདིས་ཐེག་ཆེན་འཕགས་པའི་
མཉམ་གཞག་སོ་སོ་རང་རིག་པའི་ཡེ་ཤེས་གནས་ལུགས་མཐར་ཐུག་དང་། བདེན་
གྲུབ་ཏུ་བསྟན་པ་མ་ཡིན་པ་བཞིན་ནོ། །དེ་ལྟ་མིན་ན་ཁྱེད་ལ་འཁོར་གསུམ་ཡོད་དེ།
- 356 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཐེག་ཆེན་འཕགས་པའི་རྒྱུད་ཀྱི་ཆོས་དབྱིངས་ཡེ་ཤེས་དེ་ཆོས་ཅན། ཁྱོད་དོན་དམ་པ་ངོ་
བོ་ཉིད་མེད་ཡིན་པར་ཐལ། ཁྱོད་རྟེན་འབྲེལ་ཡིན་པའི་ཕྱིར། དེ་ལྟར་ཡང་། དེ་ཡང་
རྟེན་ཅིང་འབྲེལ་བར་འབྱུང་བ་ཡིན་པའི་ཕྱིར། སྒྱུ་མ་བཞིན་དུ་ངོ་བོ་ཉིད་མེད་པ་སྟེ།
ཞེས་ གསུངས་པའི་ཕྱིར། འདི་ཁྱེད་ལ་འཁོར་གསུམ་ཡིན་ནོ། །འོ་ན། སྒྱུ་མ་བཞིན་དུ་
ཞེས་དང་། སྒྱུ་མའི་བདག་ཉིད་སྣང་བའི་བློ། ཞེས་པའི་དོན་གང་ཡིན་ཞེ་ན། དེའི་དོན་
ཡོད་དེ། མཉམ་གཞག་རང་ཉིད་སྒྱུ་མ་ལྟ་བུ་ཡིན་པ་དང་། མཉམ་གཞག་རང་ཉིད་སྒྱུ་
མ་ལྟ་བུར་སྣང་བའི་དོན་ཡིན་གྱི། མཉམ་གཞག་ལ་ཆོས་ཅན་སྒྱུ་མ་ལྟ་བུར་སྣང་
བའི་དོན་མིན་པའི་ཕྱིར། དེ་ལྟར་ཡིན་པ། གཞི་མེད་འགྲོ་མེད་སྐྱེ་མེད་དང་། །ཞེས་པའི་
སྐབས་ཀྱི་བརྒྱད་སྟོང་འགྲེལ་ཆེན་ལས། དེ་བས་ན་ལུང་དང་རིགས་པ་དག་ནི་སྒྱུ་མ་ལྟ་བུར་
གཉིས་སུ་མེད་པའི་སེམས་ཀྱི་དེ་ཁོ་ན་ཉིད་ཡོངས་སུ་ཤེས་པ་དེ་ཁོ་ན་ཉིད་རྟོགས་པ་
(༡༤༠བ)ལ་མངོན་པར་བརྩོན་པའི་བློ་ཅན་རྣམས་ཀྱིས་གཉིས་སུ་མེད་པ་སྒྱུ་མ་ལྟ་
བུའི་སེམས་ཡང་དག་པའི་ཀུན་རྫོབ་ཀྱི་རང་བཞིན་ཐོས་པ་དང་བསམ་པ་ལས་བྱུང་
བའི་ཤེས་པས་རྣམ་པར་བཞག་ནས། རྟེན་ཅིང་འབྲེལ་བར་འབྱུང་བའི་ཆོས་ཉིད་ཀྱི་
རྣམ་པ་ཐམས་ཅད་མཁྱེན་པ་ཉིད་ལ་སོགས་པའི་མངོན་པར་རྟོགས་པ་བརྒྱད་ཀྱི་རིམ་
པར། གུས་པ་དང་། རྒྱུན་མི་འཆད་པ་དང་། དུས་རིང་པོའི་ཁྱད་པར་ཅན་གྱི་སྒོམ་པས་
སྒོམ་པར་བྱེད་པའི་རྣལ་འབྱོར་བའི་དབང་ཕྱུག་རྣམས་ནི། རྟེན་ཅིང་འབྲེལ་བར་འབྱུང་
བའི་ཆོས་ཀྱི་རྣམ་པར་རྟོག་པ་མཐའ་དག་དང་བྲལ་ཞིང་སྲིད་པ་ཇི་སྲིད་པར་རྗེས་སུ་
འབྲེལ་བ་རྣམ་པར་ཤེས་པ་ཙམ་གྱི་རྒྱུན་སྒྱུ་མ་ལྟ་བུར་ཐོབ་པར་བྱེད་དོ། །དེ་ཉིད་ནི་
གཉེན་པོའི་གཙོ་བོ་ཡིན་ནོ། །དང་པོ་སྒྱུ་མ་ལྟ་བུའོ་ཞེས་རྣམ་པར་འཇོག་པར་བྱེད་པ་
མངོན་པར་བརྗོད་པ་དང་བཅས་པ་ནི། དེའི་རྗེས་སུ་མཐུན་པ་ཡིན་གྱི་གཉེན་པོ་ཉིད་དུ་
གྱུར་པ་ནི་མ་ཡིན་ནོ། །ཞེས་གསུངས་པའི་ཕྱིར། །
- 357 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ ་
གཞན་ ཡང་། འཇིག་ རྟེན་ ལས་ འདས་ པར་ བསྟོད་ པ་ ལས། རྟེན་ ཅིང་ འབྲེལ་
བར་འབྱུང་བ་གང་། །དེ་ཉིད་ཁྱོད་ནི་སྟོང་པར་བཞེད། །དངོས་པོར་རང་དབང་ཡོད་
མིན་ཞེས། །མཉམ་མེད་ཁྱོད་ཀྱི་སེང་གེའི་སྒྲས། །ཀུན་རྟོག་ཐམས་ཅད་སྤང་བའི་
ཕྱིར། །སྟོང་ཉིད་བདུད་རྩི་སྟོན་མཛད་ན། །གང་ཞིག་དེ་ལ་ཞེན་གྱུར་པ། །དེ་ཉིད་ཁྱོད་
ཀྱིས་ཤིན་ཏུ་སྨད། །ཅེས་གསུངས་པ་འདི་རྣམས་ཁྱེད་ཀྱི་མགོ་བོ་འགེམ་པར་གནམ་
ལྕགས་ཀྱི་རྡོ་རྗེའི་ཐོག་བཟློག་ཏུ་མེད་པ་ཡིན་ཏེ། ཉོན་ཅིག །ཆོས་དབྱིངས་ཡེ་ཤེས་ཆོས་
ཅན། ཁྱོད་རང་དབང་དུ་མེད་པར་ཐལ། ཁྱོད་དངོས་པོ་ཡིན་པའི་ཕྱིར། འདོད་ན། བདེན་
གྲུབ་མ་ཡིན་པར་ཐལ། (༡༤༡ན)རང་དབང་དུ་མེད་པའི་ཕྱིར། འཁོར་གསུམ། དེས་ན་
ལུང་འདིས་བཅོམ་ལྡན་འདས་ཀྱིས་ཆོས་རྣམས་བདེན་པར་འཛིན་པའི་ཀུན་རྟོག་ཐམས་
ཅད་སྤང་པའི་ཕྱིར། ཆོས་ཐམས་ཅད་བདེན་པས་སྟོང་ངོ་ཞེས་པའི་སྟོང་ཉིད་ཟབ་མོའི་
བདུད་རྩི་སྟོན་པར་མཛད་པ་ཡིན་པ་ལ། སྟོང་ཉིད་བདེན་པར་གྲུབ་བོ་ཞེས་སྨྲ་བ་ཤིན་
ཏུ་སྨད་པའི་གནས་སུ་གསུངས་ཞེས་པ་ལུང་འདིའི་དོན་བསྙོན་མེད་དུ་འདུག་པ་ལ།
ཁྱེད་ཀྱིས་ཆོས་དབྱིངས་ཡེ་ཤེས་གནས་ལུགས་མཐར་ཐུག་དང་། དེ་ཉིད་བདེན་པར་
གྲུབ་པ་བསྟོད་ཚོགས་ཀྱི་དགོངས་པ་ཡིན་ཞེས་ཟེར་བ་ནི། རང་གཞན་གྱི་ཤེས་རྒྱུད་
ཆུད་གཟོན་པའི་བསྙོན་གཏམ་ཁོ་ནར་སྣང་བས་མཁས་པ་དག་གིས་མཆིལ་མའི་ཐལ་
བ་བཞིན་དུ་དོར་བར་བྱའོ། ། །
གཞན་ཡང་། ལུང་འདི་དང་། རྩ་ཤེ་ལས། རྒྱལ་བ་རྣམས་ཀྱིས་སྟོང་པ་ཉིད། །
ལྟ་ཀུན་ངེས་པར་འབྱིན་པར་གསུངས། །གང་དག་སྟོང་པ་ཉིད་ལྟ་བ། །དེ་དག་སྒྲུབ་ཏུ་
མེད་པར་གསུངས། །ཞེས་གསུངས་པ་གཉིས་དགོངས་པ་གཅིག་པས་རྩ་ཤེས་སྟོང་ཉིད་
བདེན་མེད་བསྟན། བསྟོད་ཚོགས་ཀྱིས་སྟོང་ཉིད་བདེན་གྲུབ་བསྟན་ཅེས་པ་ནི་ཕྱིན་
ཆད་མ་སྨྲ་ཞིག །རྩ་ཤེའི་ལུང་དེའི་དོན་ཡང་། ཀུན་རྫོབ་པའི་ཆོས་རྣམས་བདེན་པར་
- 358-



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཛིན་ པའི་བདེན་ འཛིན་ གྱི་ ཞེན་ ཡུལ་ སུན་ འབྱིན་ དགོས་ པར་ མ་ཟད། སྟོང་ཉིད་
བདེན་པར་འཛིན་པའི་བདེན་འཛིན་གྱི་ཞེན་ཡུལ་ཡང་སུན་འབྱིན་དགོས་ཞེས་པའི་དོན་
གཞན་ཡང་། འཇིག་རྟེན་ལས་འདས་པར་བསྟོད་པ་ལས། མགོན་པོ་ཁྱོད་ཀྱིས་
ཆོས་ཀུན་གྱི། །དངོས་མེད་གོམས་པར་མཛད་པ་ལགས། །ཞེས་པ་འདིས་ཀྱང་ཆོས་
ཐམས་ཅད་རང་བཞིན་གྱིས་གྲུབ་པའི་དངོས་(༡༤༡བ)པོ་མེད་པའི་སྟོང་ཉིད་གནས་
ལུགས་མཐར་ཐུག་ཏུ་བསྟན་པས། སྟོང་ཉིད་བདེན་གྲུབ་ཡིན་པ་བཀག་གོ །གཞན་
ཡང་། དེ་ཉིད་ལས། མཚན་མ་མེད་པ་མ་རྟོགས་པར། །ཁྱོད་ཀྱིས་ཐར་པ་མེད་པར་
གསུངས། །དེ་ཕྱིར་ཁྱོད་ཀྱིས་ཐེག་ཆེན་ལས། །དེ་ཉིད་ཚང་བར་བསྟན་པ་ཡིན། །ཞེས་
པ་འདིས་ཀྱང་ཁྱེད་ཀྱི་གྲུབ་མཐའ་བཀག་པ་ཡིན་ཏེ། ལུང་འདིས་མཚན་མ་མེད་པ་
ལ་སོགས་པའི་སྟོང་ཉིད་མ་རྟོགས་པར་ཐར་པ་ཐོབ་པ་མེད་པར་བཤད་ལ། ཁྱེད་ཀྱིས་
གཉིས་མེད་ཀྱི་ཡེ་ཤེས་ཁོ་ན་གནས་ལུགས་མཐར་ཐུག་དང་། དེ་ཐེག་ཆེན་འཕགས་པ་
རྣམས་ཀྱི་སྤྱོད་ཡུལ་ཡིན་གྱི་ཉན་རང་འཕགས་པ་རྣམས་ཀྱིས་མ་རྟོགས་པར་བཤད་
པའི་ཕྱིར། བསྟོད་པ་ལས་འདས་པར་བསྟོད་པ་ལས་ཀྱང༌། ཆོས་དབྱིངས་ཡེ་ཤེས་
བདེན་གྲུབ་ལེགས་པར་བཀག་པ་ཡིན་ཏེ། དེ་ཉིད་ལས། འདུས་བྱས་རབ་ཏུ་མ་གྲུབ་
པས། །འདུས་མ་བྱས་ལྟ་ག་ལ་འགྲུབ། །སྨྲ་བའི་སེང་གེ་དེ་སྐད་དུ། །ཁྱོད་གསུངས་པ་
ནི་སེང་གེ་ཡིས། །འཇིགས་བྱེད་གླང་ཆེན་སྨྲ་རྣམས་ཀྱི། །རྒྱགས་པ་བསལ་བར་གྱུར་པ་
བཞིན། །ཞེས་འདུས་བྱས་དང་འདུས་མ་བྱས་ཀྱི་ཆོས་གང་ལ་ཡང་བདེན་པར་གྲུབ་པ་
མེད་དོ་ཞེས་པའི་སངས་རྒྱས་ཀྱི་སེང་གེའི་སྒྲ་འདིས་དངོས་པོར་སྨྲ་བའི་གླང་ཆེན་རྣམས་
སྐྲག་པར་མཛད་པར་གསུངས་པའི་ཕྱིར། དེས་ན་རྩ་ཤེ་དང་བསྟོད་ཚོགས་དགོངས་པ་
མི་ གཅིག་ཟེར་བ་འདི། བསམས་བཞིན་ཏུ་ཕྱིན་ཅི་ལོག་སྨྲས་པ་ཡིན་ཏེ། དེ་གཉིས་
- 359 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལ་དགོངས་པ་མི་གཅིག་པའི་བཤད་པ་ནི་ཚིག་གཅིག་ཀྱང་མི་འདུག་པའི་ཕྱིར། ཡོད་
ན་རྩ་ཤེ་ལས། འདུས་བྱས་རབ་ཏུ་མ་གྲུབ་པས། །འདུས་མ་བྱས་ལྟ་ག་ལ་འགྲུབ། །
ཅེས་པ་དང་། བསྟོད་(༡༤ ༢ན)ཚོགས་དྲངས་མ་ཐག་པ་གཉིས་ལ་མི་འདྲ་བའི་ཁྱད་
པར་བཤད་དགོས་སོ། །དེ་བཞིན་དུ་བསྟོད་ཚོགས་ལྷག་མ་རྣམས་ཀྱིས་བཀག་ཚུལ་
རྒྱས་པར་འཆད་རྒྱུ་ཡོད་ཀྱང་། ཡི་གེ་མང་བར་འགྱུར་བས་མ་བྲིས་ལ། འགའ་ཞིག་
རྗེ་ཀརྨ་པའི་གསུང་ལན་དུ་བཤད་ཟིན་པས་དེར་བལྟ་བར་བྱའོ། །
གཉིས་པ་དེ་ལྟར་འདོད་པ་སྔོན་གྱི་མཁས་གྲུབ་རྣམས་ཀྱི་དགོངས་པ་མིན་པ་ནི།
གཟུང་འཛིན་གཉིས་མེད་ཀྱི་ཡེ་ཤེས་གནས་ལུགས་མཐར་ཐུག་ཡིན་པ་དང་། དེ་ཉིད་
བདེན་པར་གྲུབ་བོ་ཞེས་ཁྱེད་ཀྱིས་ལུགས་གཉིས་རྣམ་འབྱེད་ཡིན་ནམ་དེར་བཤད་འདུག་
པ་འདི། བོད་ཀྱིས་མཁས་གྲུབ་གོང་མ་སུའི་ཡང་ལུགས་མ་ཡིན་ཏེ། དེ་འདྲའི་ཡེ་ཤེས་
བདེན་གྲུབ་གནས་ལུགས་མཐར་ཐུག་ཡིན་པ་ རྗེ་མར་པས་ཀྱང་བཀག །རྣལ་འབྱོར་
གྱི་དབང་ཕྱུག་མི་ལ་རས་པས་ཀྱང་བཀག །དེ་བཞིན་དུ་ཕ་དམ་པ་སངས་རྒྱས་ཀྱིས་
ཀྱང་བཀག །ཆོས་རྗེ་ས་སྐྱ་པཎྜི་ཏ་ཡབ་སྲས་ཀྱིས་ཀྱང་ལེགས་པར་བཀག་པའི་ཕྱིར།
འོ་ན་རྗེ་མར་པས་ཇི་ལྟར་བཀག་ཅེ་ན། སྤྱིར་འདི་འདྲའི་རིགས་ལ་སྒྲུབ་བྱེད་འགོད་ག་
ལ་དགོས། ཁྱེད་ཧ་ཅང་ལོག་རྟོག་ཆེས་འདུག་པས་ཅུང་ཟད་བཤད་ན། དེ་ཡང་རྗེ་མེ་ཏྲི་
པའི་དེ་ཁོ་ན་ཉིད་བཅུ་པ་རྩ་འགྲེལ་དུ། དཔལ་ལྡན་ཟླ་བ་གྲགས་པ་བཞེད་པའི་ལྟ་
བ་དེ་མགོན་པོ་ཀླུ་སྒྲུབ་ཀྱི་བཞེད་པ་མཐར་ཐུག་པར་བཤད་ཅིང་། རྗེ་མར་པའི་ལྟ་བ་
མཐར་ཐུག་པ་དེ་རྗེ་མེ་ཏྲི་པ་ལས་རྙེད་པའི་ཕྱིར་ཏེ། རྗེ་མར་པའི་གསུང་ལས། ཤར་ཆུ་
བོ་གང་གཱའི་འགྲམ་དུ་ཕྱིན། །རྗེ་མེ་ཏྲི་ཆེན་པོའི་བཀའ་དྲིན་གྱིས། །གཞི་ཆོས་ཉིད་སྐྱེ་བ་
མེད་པར་རྟོགས། །སེམས་ (༡༤ ༢བ)སྟོང་པ་ཉིད་ལ་སྦར་ཟིན་བྱས། །དོན་སྤྲོས་བྲལ་
གཉུག་མའི་ངོ་བོ་མཐོང་། །སྐུ་གསུམ་མ་དང་མངོན་དུ་མཇལ། །མི་ཁོ་བོའི་སྤྲོས་པ་དེ་
- 360 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ནས་ཆོད། །ཅེས་སེམས་བདེན་པས་སྟོང་པའི་སྟོང་ཉིད་དེ་དཔལ་ལྡན་ཟླ་བའི་དགོངས་
པ་མཐར་ཐུག་ཡིན་པ་དང་། དེ་ཉིད་རྗེ་མེ་ཏྲི་བ་ལས་རྙེད་པར་གསུངས་པའི་ཕྱིར། དེ་
བཞིན་དུ་གཉིས་མེད་ཀྱི་ཡེ་ཤེས་བདེན་གྲུབ་ཡིན་པ་རྗེ་མི་ལས་ཀྱང་ལེགས་པར་
བཀག་སྟེ། རྗེ་མི་ལས། དོན་དམ་བདེན་པའི་དབང་དུ་ནི། །བགེགས་ལས་སངས་རྒྱས་
ཉིད་ཀྱང་མེད། །སྒོམ་པ་པོ་མེད་བསྒོམ་བྱ་མེད། །བགྲོད་བྱ་ས་དང་ལམ་རྟགས་མེད། །
འབྲས་བུ་སྐུ་དང་ཡེ་ཤེས་མེད། །དེ་ཕྱིར་མྱ་ངན་འདས་པ་མེད། །མིང་དང་ཚིག་གིས་
བཏགས་པ་ཙམ། །ཁམས་གསུམ་བརྟན་དང་གཡོ་བར་བཅས། །གདོད་ནས་མ་གྲུབ་
སྐྱེ་བ་མེད། །གཞི་མེད་ལྷན་ཅིག་སྐྱེས་པ་མེད། །ལས་དང་ལས་ཀྱི་རྣམ་སྨིན་མེད། །དེ་
ཕྱིར་འཁོར་བའི་མིང་ཡང་མེད། །མཐར་ཐུག་དོན་ལ་དེ་ལྟར་གདའ། །ཞེས་ཆོས་ཐམས་
ཅད་བདེན་པས་སྟོང་པ་གནས་ལུགས་མཐར་ཐུག་དང༌། བདེན་གྲུབ་གཏན་མེད་པར་
བཤད་པའི་ཕྱིར། བདེན་མེད་མེད་དགག་དེ་ཉིད་སྟོང་ཉིད་མཐར་ཐུག་ཡིན་པར་དགེ་བའི་
བཤེས་གཉེན་པོ་ཏོ་བ་རིན་ཅེན་གསལ་ལ་སོགས་པ་བཀའ་གདམས་གོང་མ་རྣམས་
ཀྱིས་ཀྱང་བཞེད་པ་ཡིན་ཏེ། པོ་ཏོ་བའི་བེ་བུམ་ལས། ཁ་ཅིག་ཐོས་བསམ་དུས་ན་
རིགས་པས། །རང་བཞིན་མེད་པ་གཏན་ལ་ཕབ་ནས། །སྒོམ་དུས་མི་རྟོག་འབའ་ཞིག་
སྒོམ་ཟེར། །དེ་ལྟ་ན་ནི་ འབྲེལ་ མེད་ སྟོང་ཉིད། །ལོགས་ སུ་བསྒོམ་ཕྱིར་གཉེན་པོར་
མི་འགྱུར། །དེ་ལྟ་བས་ན་གཅིག་དང་དུ་བྲལ། །རྟེན་འབྲེལ་ལ་(༡༤ ༣ན)སོགས་སོ་སོར་
བརྟག་ཅིང་། །ཅུང་ཟད་མི་རྟོག་ཉིད་དུའང་གནས་བྱ། །ལྷ་གཅིག་རྗེས་སུ་འབྲང་
བར་འདོད་པའི། །ཕ་རོལ་ཕྱིན་པའི་ལུགས་ནི་དེ་ཡིན། །ཞེས་ཆོས་ཐམས་ཅད་ རང་
བཞིན་མེད་པ་གནས་ལུགས་མཐར་ཐུག་ཡིན་པ་དང་། དེ་སྒོམ་པའི་ཚེ་གཅིག་དུ་བྲལ་
ལ་སོགས་པའི་ཐོས་བསམ་གྱི་རིགས་པས་དཔྱད་སྒོམ་བྱ་ཞིང་། སྒོམ་པའི་ཚེ་དེའི་དོན་
ལ་རྩེ་གཅིག་ཏུ་མཉམ་པར་འཇོག་དགོས་པ་དང༌། དེ་ཉིད་ཇོ་བོ་ཆེན་པོ་ལྷ་གཅིག་གི་
- 361 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལྟ་བར་བཤད་པའི་ཕྱིར། ཕ་དམ་པ་སངས་རྒྱས་ཀྱིས་ཀྱང་། སྟོང་པའི་ངང་དུ་རིག་
པའི་མདུང་བསྐོར་གྱིས། །ལྟ་བ་ཐོགས་གཏུགས་མེད་དོ་དིང་རི་བ། །ཞེས་ལས་དང་པོ་
པས་སྟོང་ཉིད་སྒོམ་པའི་ཚེ་དཔྱད་སྒོམ་གལ་ཆེ་བར་གསུངས་པའི་ཕྱིར། ཆོས་རྗེ་ས་
པཎ་གྱི་སྡོམ་གསུམ་རབ་དབྱེ་ལས། ཆོས་དབྱིངས་ཡོད་པ་མ་ཡིན་ཏེ། །ཡོད་ལ་མི་རྟག་
གིས་ཁྱབ་པར། །ཆོས་ཀྱི་གྲགས་པས་ལེགས་པར་གསུངས། །ཞེས་པ་འདིས་ཆོས་དབྱིངས་
བདེན་པར་ཡོད་པ་མིན་པ་གསལ་བར་བསྟན་པས། ཁྱེད་རྗེ་ས་པཎ་ལ་བརྩི་ན།
ཆོས་དབྱིངས་བདེན་གྲུབ་ཡིན་པ་གསུངས་པ་འདིས་བཀག་འདུག་གམ་མི་འདུག་སེམས་
་རྣལ་དུ་ཕོབ་ལ་ལྟོས་ཤིག །དེས་ན་ཁྱེད་ཇོ་ནང་པའི་ལྟ་ངན་དེ་ཉིད་ལ་ཞེན་ནས། དེ་
སྒྲུབ་པའི་ཡིག་ཆ་རང་རྐང་བཙུགས་ནས་བརྩམས་འདུག་པ། ཇོ་ནང་པ་ལྟ་བ་ནོར་བར་
གངས་རིའི་ཁྲོད་ཀྱི་མཁས་གྲུབ་ཀུན་ལ་གྲགས་ཏེ། དོན་དམ་བདེན་པ་བདེན་གྲུབ་ཏུ་
ཁས་ལེན་པས་རྟག་ལྟ་དང་། ཀུན་རྫོབ་བདེན་པ་རང་སྟོང་དུ་འདོད་པས་ཆད་ལྟར་ལྷུང་ལ་
རྟག་ཆད་གཉིས་ཀའི་མཐར་ལྷུང་བའི་ལྟ་བ་ལས་ཐ་(༡༤ ༣བ)ཆད་པ་མེད་པས།།
མཁས་གྲུབ་ཀུན་གྱིས་སྐྱུག་བྲོ་བའི་གནས་སུ་མཛད་པ་ཡིན། དེ་ཁྱེད་ཀྱིས་རྙེད་པ་དེ་
ཁྱེད་སྐུ་བསོད་ཆེ་བའི་རྟགས་ སུ་འདུག །ཁོ་བོ་ཅག་ཀླུ་སྒྲུབ་ཡབ་སྲས་བཞེད་ པའི་ ལྟ་
བ་དེ་ཉིད་ཉམས་སུ་ལེན་པ་ཡིན་པས་རྟག་ཆད་ཀྱི་མཐར་ག་ལ་ལྷུང་། གསུམ་པ་དེས་
ན་འདི་ལྟ་བུའི་ལྟ་བའི་འདོད་ཚུལ་རྒྱ་བོད་གང་དུ་ཡང་མ་བྱུང་བ་དོར་བྱར་བསྟན་པ་ནི།
ཁྱེད་ཀྱིས་ཤེར་ཕྱིན་གྱི་མདོ་ལས་ཆོས་ ཐམས་ཅད་བདེན་པས་སྟོང་པའི་ཆད་སྟོང་
མེད་དགག་ཙམ་ཞིག་མ་གཏོགས། ་ བསྒོམ་པས་ཉམས་སུ་བླང་བྱའི་སྟོང་ཉིད་
མ་བསྟན་ཅིང་། ཆོས་དབྱིངས་ཡེ་ཤེས་ཁོ་ན་གནས་ལུགས་མཐར་ཐུག་དང༌། བསྒོམ་
པས་ཉམས་སུ་བླང་བྱའི་སྟོང་ཉིད་ཡིན། དེ་ཡང་ཐེག་ཆེན་འཕགས་པ་ཁོ་ནའི་མངོན་སུམ་
གྱིས་སྤྱོད་ཡུལ་ཡིན་གྱི་ཉན་རང་འཕགས་པ་སོགས་ཀྱིས་མ་རྟོགས་ཞེས་ཟེར་བ་རྣམས་
- 362 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ནི། གོང་དུ་བཤད་པ་ལྟར་རྒྱ་བོད་ཀྱི་མཁས་གྲུབ་སུའི་ཡང་ལུགས་མིན་པས་དོར་བར་
བྱ་བ་ཡིན་ནོ། །
དེས་ན་འཕགས་མཆོག་ཀླུ་སྒྲུབ་ཡབ་སྲས་དང་དཔལ་ལྡན་ཟླ་བའི་དགོངས་པ་རྗེ་
ཙོང་ཁ་པས་བཀྲལ་བའི་གནས་དེ་དག་ནི་ཤིན་ཏུ་ཕྲ་བའི་གནས་ཡིན་པས། དཔལ་
མགོན་འཕགས་པ་ཀླུ་སྒྲུབ་ཡབ་སྲས་དང་རྗེ་ཙོང་ཁ་པ་ཡབ་སྲས་རྣམས་ལ་གསོལ་བ་
བཏབ། ཐུགས་རྗེའི་འཕྲིན་ལས་ཅུང་ཟད་ཞུགས་པ་ལ་བརྟེན་ནས། མ་མཐའ་འོལ་སྤྱི་
ཙམ་གོ་ནུས་པ་ཞིག་དགོས་ཀྱི། ཀླུ་སྒྲུབ་ཡབ་སྲས་དང་རྗེ་ཙོང་ཁ་པ་ལ་སྡང་ཞུགས་
ཀྱིས་ཆོས་ སྤོང་གི་ལས་གསོག་བཞིན་པའི་ངང་ནས་དགག་པ་བྱེད་ལོ་བྱས་ཀྱང་།
ཕྱོགས་སྔ་མའི་བཞེད་པ་གཏན་ནས་གོ་ནུས་པ་མེད་པས། ཁྱེད་(༡༤༤ན)ཆེན་པོ་ཤཱཀ་
མཆོག་པ་གཟིགས་རྒྱ་ཆེན་པོ་འདུག་ནའང་། ཕྱོགས་སྔ་མ་མ་དགོངས་ཤིང་ཐུགས་རྩིང་
བའི་དགག་པ་མང་པོ་མཛད། གཞུང་ལུགས་གདམས་པར་ཤར་བའི་མན་ངག་དང་
བྲལ་བའི་དབང་གིས། ཚེ་སྟོད་སྨད་ལའང་གྲུབ་མཐའ་གཅིག་ལའང་ཡིད་ཆེས་ཀྱི་ངེས་
པ་མ་རྙེད་པས་རེས་འགའ་དབུ་མ་རིགས་ཚོགས་དང་དཔལ་ལྡན་ཟླ་བའི་གཞུང་ནས་
བཤད་པའི་ལྟ་བ་དེ་ཁས་ལེན་པའི་ལུགས་སུ་བྱས་ནས། རྒྱ་ནག་ཧྭ་ཤང་གི་ལུགས་
ཀྱི་ཡོད་མིན་མེད་མིན་དེ་ཉིད་ཟླ་བའི་དགོངས་པར་འཆད་པ་དང་། རེས་འགའ་གཟུང་
འཛིན་གཉིས་མེད་ཀྱི་ཡེ་ཤེས་དེ་ཉིད་གནས་ལུགས་མཐར་ཐུག་དང་བདེན་གྲུབ་ཏུ་
ཁས་བླངས་ནས། ཐོགས་མེད་སྐུ་མཆེད་དབུ་མ་པ་ཆེན་པོ་དང༌། ཟླ་བ་གྲགས་པ་སོགས་
ངོ་བོ་ཉིད་མེད་པར་སྨྲ་བའི་དབུ་མ་པར་བྱས་ནས། ཇོ་ནང་པ་ཟེར་བ་བཞིན་དུ་སྔར་ཟླ་
བ་གྲགས་པའི་ལུགས་ལ་ཐོས་བསམ་མ་བྱས་པ་ལ་མཐོལ་བཤགས་བྱེད་དགོས་ཟེར་
བ་དང་མཚུངས་པར། དེ་ཉིད་བཞེད་པའི་སྟོང་ཉིད་དེ་ཆད་སྟོང་མེད་དགག་ཡིན་པས
སྒོམ་པས་ཉམས་སུ་བླང་བྱ་མིན་ཞེས་ཆོས་སྤོང་གི་ལས་སྒྲིབ་དཔག་ཏུ་མེད་པ་གསོག་
- 363 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
པའི་དགག་གཞག་སྐུར་ཞུས་རྣམ་པར་མི་འཚམ་པ་དང་བཅས་པའི་རྩོད་ཡིག་ཡིག་
ཚོགས་ཤིན་ཏུ་ཆེ་བ་བརྩམས་འདུག་པ་རྣམས་ལ། ཁོ་བོས་བརྒལ་ལན་ཅུང་ཟད་ཕུལ་
ནས། ཚིག་ངན་གྱི་ལན་ཡང་ཅུང་ཟད་ཞུ་དགོས་པ་བྱུང་བ་ཡིན། ལར་རིགས་པའི་དགག་
གཞག་གསུང་རབ་ཀྱི་ཚིག་དོན་དང་མཐུན་ཞིང་། མཁས་པ་རྣམས་དོགས་པ་སྐྱེ་བའི་
གནས་ཀྱི་དགག་པ་བཟང་པོ་བྱུང་(༡༤༤བ)ན། མཁས་པའི་བྱ་བར་འགྲོ་རྒྱུ་ཡིན་ནའང་།
དེ་འདྲ་གང་ཡང་མེད་པར་ཁྱོད་ཀྱི་གྲུབ་མཐའ་འདི་བདུད་ཀྱིས་བྱིན་གྱིས་བརླབས་པ་ཡིན།
ཁྱེད་ཀྱི་ཆོས་ལུགས་འདི་མུ་སྟེགས་ཀྱི་ལུགས་ཡིན་ཞེས་དགེ་འདུན་སྡེ་རིགས་སུ་བཅད་
ནས་ཡུལ་གང་གཉན་ལ་སྐུར་པ་འདེབས་པ་འདི། རང་ཉིད་དམ་པ་མ་ཡིན་པར་སྒྲོག་
པའི་གཏམ་དུ་འདུག །ཁོ་བོ་ཅག་གིས་ཁྱོད་ཀྱི་དགག་པ་རྣམས་ལ་གསུང་རབ་དང་
མཐུན་པའི་ལན་རྣམ་པར་དག་པ་རེ་བཏབ་པའི་རྗེས་སུ། ཚིག་ངན་གྱི་སྐུར་ཞུས་
བྱས་འདུག་པ་རྣམས་ལ། དེ་མཐུན་གྱི་ལན་ཅུང་ཟད་བྱས་པ་མ་གཏོགས། ཀུན་སློང་
ངན་པས་ཡིད་ལ་གང་དྲན་བྱས་པ་གཏན་མེད་དོ། །
འདིར་སྨྲས་པ། རྣམ་མང་འགྲོ་ལ་བརྩེ་བའི་ཐུགས་རྗེ་དང་། །རྣམ་ཀུན་གཟིགས་
པའི་མཁྱེན་པའི་སྤྱན་བརྙེས་ནས། །རྣམ་གསུམ་ཆོས་ཀྱི་འཁོར་ལོ་སྐོར་མཛད་པའི། །
རྣམ་འདྲེན་ཐུབ་པའི་དབང་པོ་གཙུག་གིས་མཆོད། །གང་གི་ཐུགས་སུ་ཆུད་པའི་ཟབ་
མོའི་དོན། །ཤེས་རབ་ཕ་རོལ་ཕྱིན་མདོར་གསུངས་པ་རྣམས། །ལུང་བསྟན་བརྙེས་པའི་
ཀླུ་སྒྲུབ་ཡབ་སྲས་ཀྱིས། །ཇི་བཞིན་བཀྲལ་ལ་ཡིད་ཆེས་སྐལ་བ་བཟང་། །རིགས་ལམ་
ཕྲ་མོ་འབྱེད་པའི་མཐུ་མེད་པའི། །གངས་ཅན་ཁྲོད་ཀྱི་འགྲོ་བ་མང་པོ་ཞིག །ཧྭ་ཤང་
རྫོགས་ཆེན་ཇོ་ནང་ལུགས་ལ་སོགས། །རྟག་ཆད་མཐའ་ཡི་ལྟ་ངན་ཕྱོགས་ལ་ཞེན། །
རིགས་ཚོགས་གཞུང་གིས་བསྟན་པའི་སྟོང་ཉིད་དང་། །ཟླ་གྲགས་གཞུང་ནས་བཤད་
པའི་སྟོང་ཉིད་དེ། །ཆད་སྟོང་མེད་དགག་ཡིན་ཞེས་སྒྲིབ་བྱེད་ཅིང་། །ཆོས་སྤོང་ལས་
364 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ལ་འཛེམ་མེད་སྤྱོད་པ་མཐོང་། །ཚུལ་འདི་མ་བཟོད་རྒྱལ་བ་ཙོང་ཁ་པས། །ལྷག་པའི་
ལྷ་ལ་ཤུགས་(༡༤༥ན)དྲག་གསོལ་བཏབ་ཅིང་། །ཟབ་མོའི་གནས་ལ་ཞིབ་ཏུ་དཔྱད་པ་
ན། །རང་བཞིན་གྲུབ་པ་རྡུལ་ཙམ་མེད་པ་ལ། །ཐ་སྙད་རྟེན་འབྲེལ་ བྱ་བྱེད་འཐད་
པ་འདི། །ཆོས་རྣམས་ཀུན་གྱི་སྡོད་ལུགས་ཡིན་པར་དགོངས། །དོན་དེ་གདུལ་བྱས་
རྟོགས་པར་བྱ་བའི་ཕྱིར། །གསུང་སྒྲོས་ཆེན་མོ་རྣམས་སུ་བཀའ་སྩལ་ཏོ། །དེ་ལ་ཕྱི་
རབས་བློ་གྲོས་རྩིང་པོ་འགའ། །རང་བཞིན་མེད་པ་ཆད་དཔེའི་སྟོང་ཉིད་དང༌། །ཐ་
སྙད་རྟེན་འབྲེལ་འཁྲུལ་པའི་སྣང་ངོ་ཙམ། །ཡོད་མེད་ལ་སོགས་གང་དུའང་མི་འཛིན་པའི། །
ཡིད་བྱེད་བཀག་པ་དབུ་མའི་ལམ་ཡིན་ལོ། །ཧྭ་ཤང་ནད་ཆེན་སྙིང་ལ་ཞུགས་པ་ཡིས། །
འཆོལ་བའི་ཚིག་ལ་སྙིང་པོ་མ་མཐོང་ནས། །རྗེ་བཙུན་བླ་མའི་གསུང་གི་རྗེས་འབྲངས་
ཏེ། །ཐལ་འགྱུར་ལུགས་མཆོག་འཆད་ན་འདི་ཡིན་གྱི། །གཞན་དུ་འཆད་ན་འཁྲུལ་པའི་
གཏམ་ཡིན་ཞེས། །དྲི་མེད་རིག་པའི་གསང་ལམ་ནས་དྲངས་ཏེ། །ཀླུ་སྒྲུབ་ཟླ་བའི་
དགོངས་པ་ཇི་བཞིན་བཤད། །ཅེས་པ་འདི་ནི་ཆེན་པོ་ཤཱཀ་མཆོག་པའི་རྩོད་ཡིག་གསུམ་
གྱི་ལན་ཅུང་ཟད་བཤད་པའོ །
- 365 -



གོ་བོ་རབ་འབྱམས་པ་བསོད་ནམས་
སེང་གེའི་རྩོད་ལན།
ཐུབ་བསྟན་གངས་རིའི་སྤོ་ལ་གནས་བཅས་ནས། །(༡༤༥ན)སྟོང་ཉིད་ཟབ་མོའི་
གད་རྒྱངས་ཆེར་བསྒྲགས་པས། །ལོག་སྨྲའི་གཉིས་འཐུང་ཀླད་པ་འགེམས་མཛད་པ། །
བློ་བཟང་གདོང་ལྔའི་དབང་པོ་རྟག་པར་རྒྱལ། །གང་དག་རིགས་ལམ་ཕྲ་མོ་མི་ཤེས་
ཤིང་། །ཀླུ་སྒྲུབ་གསུང་གི་མན་ངག་མི་ལྡན་པར། །ཕོ་སྒྲོབ་ཧམ་པའི་གཏམ་གྱི་སྦྱོར་བ་
ཡིས། །རྒྱལ་བ་གཉིས་པའི་ལུགས་བཟང་འགོག་བྱེད་པ། །དེ་དག་བདེན་ནམ་འོན་ཏེ་
གཞན་ཡིན་ཞེས། །གཟུར་གནས་(༡༤༥བ)མཁས་པའི་ཚོགས་རྣམས་དཔང་བཞུགས་
ནས། །རིགས་པའི་ལམ་དང་མཐུན་པར་ལན་སྦྱིན་གྱི། །ཕྱོགས་ལྷུང་སྤངས་ཏེ་རྩེ་
གཅིག་གུས་པས་ཉོན། །
གཉིས་པ་གོ་བོ་རབ་འབྱམས་པའི་རྩོད་ལན་བཤད་པ་ནི། དེ་ཡང་གོ་བོ་རབ་
འབྱམས་པ་བསོད་ནམས་སེང་གེ་བས་དབུ་མ་འཇུག་པའི་དཀའ་འགྲེལ་ཞེས་པའི་
ཡིག་ཆ་བརྩམས་ནས། རྗེ་ཙོང་ཁ་པ་ལ་སྐུར་པ་དཔག་ཏུ་མེད་པ་བཏབ་ཅིང་། ཊཱིཀ་ཆེན་
དགོངས་པ་རབ་གསལ་གྱི་གསུང་ཕལ་ཆེ་བ་དྲངས་ནས་དགག་པ་ལྟར་སྣང་མང་དུ་
བཏང་། རང་ཉིད་ཀྱི་གྲུབ་མཐའ་ནང་འགལ་གྱི་ཕུང་པོ་འབའ་ཞིག་ལབས་འདུག་པ་
འདི། མཁས་པའི་དགག་བཞག་གི་ཡུལ་དུ་མི་འདུག་ཀྱང་། སྤྱིར་ཟབ་མོ་སྟོང་པ་ཉིད་ཀྱི་
ལྟ་བ་རྣམ་པར་དག་པ་རྟོགས་དཀའ་ཞིང་། རྟོགས་ན་དོན་ཆེ་བ་དང་། ཁྱད་པར་གངས་
རིའི་ཁྲོད་འདིར་སློབ་དཔོན་ཆེན་པོ་ཀ་མ་ལ་ཤཱི་ལས་ཧཱ་ཤང་ཕམ་པར་བྱས་པའི་ཚེ། ཆོས་
གྲྭ་དེར་ཧྭ་ཤང་གི་ལྷམ་ལུས་པའི་རྟེན་འབྲེལ་གྱིས་ད་དུང་ཧྭ་ཤང་གི་ལྟ་བ་འཛིན་པ་མང་
དུ་སྣང་བ་དང་། ད་ལྟ་ལྟ་བའི་སྙིགས་མ་ལྷག་པར་བདོ་བའི་དབང་གིས་སྐྱེ་བོ་བློ་གྲོས་
- 366 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དམན་པ་མང་པོ་ཞིག་འདི་ལྟ་བུའི་བསྟན་བཅོས་ལ་ཡང་ཐོས་བསམ་བྱས་ཏེ། འཕགས་
མཆོག་ཀླུ་སྒྲུབ་ཡབ་སྲས་དང་། དཔལ་ལྡན་ཟླ་བའི་ལུགས་ལས་ཕྱི་རོལ་ཏུ་གྱུར་པའི་
རྟག་ཆད་ཀྱི་ལྟ་བ་ལ་ཡང་དག་པའི་ལམ་དུ་འཛིན་པའི་ལོག་རྟོག་བཟློག་པའི་ཕྱིར་དུ།
ལན་ཅུང་ཟད་བཤད་པར་བྱའོ། །
དེ་ལ་ཁྱེད་ཀྱིས། ཉན་ཐོས་སངས་རྒྱས་འབྲིང་རྣམས་ཐུབ་དབང་སྐྱེས། །ཞེས་པའི་
ཉན་ཐོས་ཀྱི་སྒྲ་བཤད་ཀྱི་སྐབས་སུ། ཊཱིཀ་ཆེན་དགོངས་པ་རབ་གསལ་གྱི་ཚིག་ཐོག་
མར་བཀོད་ནས་དེ་ལ་དགག་པ་བྱས་འདུག་པ་ནི་འདི་ལྟར་(༡༤༦ན)མཁས་པ་ཁ་ཅིག །
སྒྲ་བཤད་འདི་གཟུགས་མེད་ཁམས་ཀྱི་ཉན་ཐོས་སོགས་འགའ་ཞིག་ལ་མེད་ཀྱང་སྐྱོན་
མེད་དེ། དཔེར་ན་སྐམ་ལ་སྐྱེས་པའི་པདྨ་ལམཚོ་སྐྱེས་ཀྱི་སྒྲ་དངོས་མིང་དུ་འཇུག་པ་
བཞིན་ནོ། །ཞེས་བཤད་པ་མི་འཐད་དེ། གཟུགས་མེད་ཀྱི་རྟེན་ཅན་གྱི་ཉན་ཐོས་རྣམས་
ཡིན་ན་སྔར་འདོད་པའི་རྟེན་ལ་མཐོང་ལམ་ཐོབ་པས་ཁྱབ་ལ། མཐོང་ལམ་དེ་ཡང་དག་
པའི་གདམས་ངག་ཉན་པའི་འབྲས་བུ་ཡིན་པས་དེ་ཐོབ་པའི་ཚེ། དེ་གཞན་ལ་ཐོས་པའི་
ཚིག་འདུལ་བ་ལུང་ལས་མང་དུ་གསུངས་པའི་ཕྱིར། གཞན་དུ་ཉན་ཐོས་དགྲ་བཅོམ་
འགྲོ་འཆག་ཉལ་འདུག་གི་སྤྱོད་ལམ་བྱེད་པའི་ཚེ་སྒྲ་བཤད་འདི་མེད་ཀྱང་ཞེས་པའི་
དོགས་པ་ཡང་གཅོད་དགོས་པར་འགྱུར་རོ། །འདི་ལྟར་བྱ་བ་བྱས་སོ། །འདི་ལས་སྲིད་
པ་གཞན་མི་ཤེས་སོ། །ཞེས་པ་ནི་མཚོན་པ་ཙམ་མོ། །ཞེས་ཟེར། །
ཁྱོད་ཀྱི་དགག་པ་འདི་འདྲ་བ་ཤ་སྟག་ཡིན་པས། ཁྱེད་རང་ཉོན་ཅིག །གཟུགས་
མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་ཆོས་ཅན། ཁྱོད་ཡང་དག་པའི་གདམས་ངག་
གཞན་ལ་ཉན་ནས་བསྒོམས་པའི་འབྲས་བུ་ཉན་ཐོས་ཀྱི་བྱང་ཆུབ་ཐོབ་པ་ན་དོན་དེ་
གཞན་ལ་ཐོབ་པར་བྱེད་པ་ཡིན་པར་ཐལ། ཁྱོད་སྐབས་འདིའི་ཉན་ཐོས་ཀྱི་སྒྲ་བཤད་
དུ་ཡོད་པའི་ཉན་ཐོས་ཡིན་པའི་ཕྱིར། མ་ཁྱབ་ན། རང་འགྲེལ་ལས། དེ་ལ་ཡང་དག་
- 367 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པའི་གདམས་ངག་གི་འབྲས་བུ་ཐོས་པར་བྱེད་པས་ན་ཉན་ཐོས་དག་སྟེ། འདི་ལྟར་བྱ་
བ་བྱས་སོ། །འདི་ལས་སྲིད་པ་གཞན་མི་ཤེས་སོ། །ཞེས་བྱ་བ་འབྱུང་བ་ཡིན་ནོ། །ཞེས་
གསུངས་པ་མི་འཐད་པར་ཐལ། ཐལ་འགྱུར་དེ་ལ་ཁྱབ་མེད་ཀྱི་ལན་འདེབས་རིགས་
པའི་ཕྱིར། (༡༤༦བ)འཁོར་གསུམ། དེས་ན་ཁྱེད་ཀྱིས་འདི་ལྟར་བྱ་བ་བྱས་སོ། །འདི་
ལས་སྲིད་པ་གཞན་མི་ཤེས་སོ། །ཞེས་པ་ནི་མཚོན་པ་ཙམ་མོ། །ཞེས་གཟུགས་མེད་ཀྱི་
རྟེན་ཅན་གྱི་ཉན་ཐོས་དགྲ་བཅོམ་པ་འདི་ལྟ་བུའི་ཉན་ཐོས་ཀྱི་སྒྲ་བཤད་དུ་མེད་པར་
ཁས་བླངས་ནས། རྗེ་ཙོང་ཁ་པས་སྒྲ་བཤད་འདི་གཟུགས་མེད་ཁམས་ཀྱི་ཉན་ཐོས་
སོགས་འགའ་ཞིག་ལ་མེད། ཅེས་གསུངས་པ་ལ་སྐྱོན་འཕེན་པ་ནི། བློ་གྲོས་འཇུག་པ་
ཧ་ཅང་རྙིང་པས་རང་ཉིད་ལ་ཁས་བླངས་དངོས་འགལ་བྱུང་བ་མ་རིག་པའོ། །
གཞན་ཡང་། ཁྱེད་ལ་འདི་དྲི་བར་བྱ་སྟེ། གཟུགས་མེད་ཀྱི་རྟེན་ཅན་གྱི་ཉན་ཐོས་
དགྲ་བཅོམ་པ་ཐོས་སྒྲོག་གི་སྒྲ་བཤད་དུ་ཡོད་དམ་མེད། མེད་ན་དེ་ལ་ཉན་ཐོས་ཀྱི་སྒྲ་
བཤད་དུ་ཡོད་པའི་རྒྱུ་མཚན་ཅི་ཡིན་སྨྱོས་ཤིག །གལ་ཏེ་དེ་ལ་ཐོས་སྒྲོག་གི་སྒྲ་བཤད་
དུ་ཡོད་དོ་ཞེ་ན། དེ་ཆོས་ཅན། འབྲས་བུའི་མཆོག་གམ་བླ་ན་མེད་པའི་སངས་རྒྱས་ཀྱི་
ལམ་སངས་རྒྱས་རྣམས་ལ་ཐོས་ནས་དེ་དོན་དུ་གཉེར་བ་རྣམས་ལ་སྒྲོག་པར་བྱེད་པ་
ཡིན་པར་ཐལ། ཁྱེད་ལ་ཐོས་སྒྲོག་གི་སྒྲ་བཤད་དུ་ཡོད་པ་ཡིན་པའི་ཕྱིར། ཁྱབ་སྟེ། རང་
འགྲེལ་ལས། འབྲས་བུའི་མཆོག་གམ་བླ་ན་མེད་པ་ཡང་དག་པ་རྫོགས་པའི་སངས་
རྒྱས་ཀྱི་ལམ་སངས་རྒྱས་རྣམས་ལ་ཐོས་ནས། དེ་དོན་དུ་གཉེར་བ་རྣམས་ལ་སྒྲོག་པར་
བྱེད་པས་ན་ཉན་ཐོས་དག་སྟེ་དམ་པའི་ཆོས་པདྨ་དཀར་པོ་ལས། མགོན་པོ་དེ་རིང་
བདག་ཅག་ཉན་ཐོས་གྱུར། །བྱང་ཆུབ་དམ་པ་ཡང་དག་བསྒྲག་པར་བགྱི། བྱང་ཆུབ་པ་
ཡི་སྒྲ་ཡང་རབ་དུ་བརྗོད། །དེ་བས་བདག་ཅག་ཉན་ཐོས་མི་ཟད་འདྲ། །ཞེས་ཇི་སྐད་
གསུངས་པ་ལྟ་བུའོ། །ཞེས་བཤད་འདུག་པའི་ཕྱིར། འཁོར་གསུམ།
- 368 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འདིར་(༡༤ ༧ན)སྨྲས་པ། སེམས་ཕྱོགས་ལྷུང་གི་དབང་དུ་མ་སོང་བར། །བློ་
གཟུར་གནས་ཀྱི་མཁས་པ་ཡོད་ན་གཟིགས། །ལན་ཟློག་ཏུ་མེད་པའི་ཐལ་འགྱུར་འདི། །
རྗེ་བླ་མ་མཉེས་པའི་མཆོད་པར་འབུལ། །བར་སྐབས་ཀྱི་ཚིགས་སུ་བཅད་པའོ། །
ལར་ཁྱེད་ཀྱིས་གཟུགས་མེད་ཀྱི་རྟེན་ཅན་གྱི་ཉན་ཐོས་དགྲ་བཅོམ་ལ་ཉན་ཐོས་
ཀྱི་སྒྲ་བཤད་དུ་ཡོད་དེ། དེའི་ཚེ་སྔ་མ་ལ་ཉན་ཐོས་ཀྱི་སྒྲ་བཤད་དུ་ཡོད་པའི་ཕྱིར། ཞེས་
རིགས་ལམ་དང་འགལ་ཞིང་སྒྲུབ་བྱེད་ཀྱིས་འཕོངས་བཞིན་དུ། གཟུགས་མེད་ཀྱི་རྟེན་
ཅན་གྱི་ཉན་ཐོས་དགྲ་བཅོམ་ལ་ཉན་ཐོས་ཀྱི་སྒྲ་བཤད་དུ་ཡོད་པར་སྒྲུབ་པ་ནི། སྒྲ་
བཤད་འཇུག་གི་ཁྱད་པར་རགས་པ་ཙམ་ལ་ཡང་དམིགས་རྣམ་མ་དོད་པའི་བླུན་པོའི་
སྙིང་གཏམ་མཁས་པས་མཐོང་ན་ཤིན་ཏུ་ངོ་ཚ་བའི་གནས་སུ་སྣང་ངོ༌། །དེས་ན་ཁྱེད་ལ་
འདི་དྲི་བར་བྱ་སྟེ། ཡང་དག་པའི་གདམས་ངག་གཞན་ལ་ཉན་ནས་བསྒོམས་པའི་འབྲས་
བུ་ཉན་ཐོས་ཀྱི་བྱང་ཆུབ་ཐོབ་པ་ན། དོན་དེ་གཞན་ལ་ཐོས་པར་བྱེད་པ་ཉན་ཐོས་ཀྱི་སྒྲ་
བཤད་དུ་མི་འདོད་ན། རང་འགྲེལ་དང་འགལ་ཞིང་། གལ་ཏེ་འདོད་ན། གཟུགས་མེད་
ཀྱི་རྟེན་ཅན་གྱི་ཉན་ཐོས་དགྲ་བཅོམ་གྱིས་རང་གི་ཉན་ཐོས་ཀྱི་བྱང་ཆུབ་ཐོབ་པ་གཞན་
ལ་ཐོས་པར་བྱེད་པ་ཁས་ལེན་དགོས་པས། གཟུགས་མེད་ཁམས་ན་ངག་སྨྲ་བརྗོད་
ཡོད་མེད་ཀྱང་མ་གོ་འདུག་པས། མཁས་པའི་འདུག་སར་དགག་སྒྲུབ་གྱི་ཁུར་ཁྱེད་ལ་
མ་གལ་འདུག །བླུན་པོ་སྨྲ་བ་ཉུང་ན་མཛེས་པ་ཡིན། དེས་ན་དགག་བཞག་གི་ཁ་
སྟབས་འདི་ལྟ་བུ་བཟུང་ནས། གངས་རིའི་ཁྲོད་ཀྱི་མཁས་པ་ཀུན་གྱི་གཙུག་རྒྱན་རྗེ་ཙོང་
ཁ་པ་ལ། དྲུང་བློ་བ་འདི་ལ་དེང་སང་གི་བཙུན་ཆུང་སློབ་གཉེར་བ་བློ་(༡༤ ༧བ)གསལ་
བ་གཅིག་གི་ཤེས་རབ་ཀྱང་མི་འདུག་ཅེས་སྐུར་པ་ཁམ་ཆེ་བ་འདི་ལྟ་བུ་འདེབས་ནུས་
པ་གླེན་རྟགས་དཔྱིས་ཕྱིན་པ་མ་ཡིན་ནམ། རྗེ་ཙོང་ཁ་པ་ཞེས་བྱ་བ་ཁོང་གི་འདུན་སར་
གངས་རིའི་ཁྲོད་ཀྱི་མཁས་པ་ཐམས་ཅད་དཔའ་ཞུམ་ནས། བསྟོད་པའི་འཕྲེང་བས་
- 369 -



HO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བསྔགས་པ་ཞིག་ཡིན་ཏེ། པཎ་ཆེན་ཞེས་པའི་མཚན་དོན་དང་ལྡན་པ་བོ་དོང་ཕྱོགས་
ལས་རྣམ་རྒྱལ་པས་ཀྱང་། རྗེ་ཙོང་ཁ་པ་ལ་ཞུ་ཡིག་ཕུལ་བ་ན། མཁས་པ་ངང་པའི་རྒྱལ་
པོ་བློ་བཟང་མཆོག །གྲགས་པ་མགྲིན་པའི་རྫ་རྔ་སྒྲོག་པ་ཅན། །ལེགས་བཤད་གཤོག་
རླབས་དབང་པོའི་ཞབས་དྲུང་དུ། །འཇིགས་མེད་བུང་བ་གཞོན་ནུས་འདི་སྐད་ཞུ། །
ཞེས་རྗེ་ཙོང་ཁ་པ་ངང་པའི་རྒྱལ་པོ་དང་འདྲ་ཞིང་། དེའི་དྲུང་དུ་པཎ་ཆེན་ཁོང་རང་བུང་
བ་གཞོན་ནུ་ཙམ་ལས་མིན་པར་གསུངས་པ་དང་། ས་བཟང་ལོ་ཙཱ་བ་ངག་དབང་གིས་
ཀྱང་། རྗེ་ཙོང་ཁ་པ་ལ་ཕུལ་པའི་ཞུ་ཡིག་ན། ཐུབ་དབང་ཞིང་འདིར་ཁྱོད་ཉིད་འཁོད་
ནས་ནི། །ཐུབ་བསྟན་གསལ་བའི་འཕྲིན་ལས་འདི་འདྲ་ན། །ཐུབ་པའི་རྒྱལ་ཚབ་བདག་
གི་ཅི་བྱ་ཞེས། །མི་ཕམ་མགོན་དེས་ཕྲག་དོག་མི་མཛད་དམ། །ཞེས་དང་། ཀླུ་སྒྲུབ་ཡབ་
སྲས་ཞིང་གཞན་གཤེགས་པའི་ཚེ། དབུ་མའི་ལམ་འདི་སྟོན་པ་གཞན་མེད་ཅེས། །སྒྲོ་
སྐུར་བྲག་རིའི་ཕུང་པོ་གཞོམ་པ་ལ། །མགོན་ཁྱོད་རྡོ་རྗེའི་མེ་ཆར་ལྟ་བུར་གྱུར། །
ཅེས་གསུངས་ཤིང་། གྲུབ་མཐའ་ཀུན་ཤེས་རྩོམ་པ་པོ་ཆོས་རྗེ་ཤེས་རབ་རིན་ཅེན་པས་
ཀྱང་། ཁོང་རང་ཡོད་མིན་མེད་མིན་ལ་གོམས་པས་ལྟ་བའི་སྐོར་ལ་དགག་པ་མང་དུ་
བྱས་མོད། ལེགས་བཤད་གསེར་ཕྲེང་དང་། རྗེ་ཙོང་ཁ་པའི་སྔགས་ཀྱི་ལེགས་བཤད་
རྣམས་དང་། ཁྱད་པར་རིམ་ལྔ་གསལ་(༡༤༨ན)སྒྲོན་གཟིགས་པའི་ཚེ། དད་པ་ཤུགས་
དྲག་པོ་སྐྱེས་ནས་བསྟོད་པ་མཛད་པ་ལས། དང་པོ་གསེར་འཕྲེང་ལ་བསྟོད་པ་ནི། ཁྱོད་
བློའི་ཉི་མས་གཞོན་ནུའི་དུས་ཀྱི་ཚེ། །མདོ་དང་རྒྱན་གྱི་པད་ཚལ་རྒྱས་མཐོང་ནས། །
བདག་བློ་ཁེངས་པའི་ཀུ་མུད་ལྷག་པར་ཟུམ། །ཟབ་ཡངས་མཁྱེན་པའི་གཏེར་ལ་གསོལ་
བ་འདེབས། །ཞེས་དང་། རྗེ་ཙོང་ཁ་པའི་སྔགས་ཀྱི་ལེགས་བཤད་རྣམས་ལ་བསྟོད་པ་
ནི། མདོ་སྔགས་མཐའ་དག་ཁྱད་པར་རྡོ་རྗེའི་ཐེག །རྒྱུད་སྡེ་མཐའ་དག་ཁྱད་པར་བླ་
མེད་དོན། །རིམ་གཉིས་མཐའ་དག་ཁྱད་པར་སྒྱུ་ལུས་ལ། །སྔོན་མེད་ལེགས་བཤད་
- 370 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཏེར་ཆེན་ཁྱེད་ལ་འདུད། །ཅེས་ཐུགས་གཟུ་བོར་གནས་པས་མཁས་པའི་ལེགས་
བཤད་ཀྱིས་ཡིད་འཕྲོགས་ཏེ་བསྟོད་པ་མཛད་པ་ནི། མཁས་པ་མཁས་པའི་ནང་ན་
མཛེས། །བླུན་པོས་མཁས་པ་ཇི་ལྟར་གོ །ཞེས་གསུངས་པ་དང་མཐུན་པར་གདའ། །
འདིར་སྨྲས་པ། ཐུབ་དབང་ཆོས་རྗེའི་ཞིང་འདིར་མགོན་ཁྱོད་ཀྱིས། །ཐུབ་པའི་
དབང་པོ་གཉིས་པ་བྱོན་པ་བཞིན། །ཐུབ་པའི་བསྟན་པ་ཕྱོགས་བཅུར་རྒྱས་མཛད་པ། །
ཐུབ་དབང་སྲས་པོ་ཙོང་ཁ་པ་ལ་འདུད། །མགོན་པོ་ཁྱོད་ཀྱིས་ལེགས་པར་སྲོལ་ཕྱེ་བའི། །
མདོ་སྔགས་ལམ་གྱི་གནད་དོན་མཐར་ཐུག་པ། །གང་དུ་བཀྲལ་བའི་གདམས་པའི་
གཏེར་མཛོད་འགའ། །གངས་ཅན་བསྟན་འཛིན་མཁས་གྲུབ་བགྲང་ཡས་ཀྱིས། །མཐོང་
ཚེ་ལེགས་བཤད་གཏམ་གྱིས་ཡིད་ཕྲོགས་ནས། །བསྟོད་པའི་འཕྲེང་བས་རྒྱ་ཆེར་བསྔགས་
བྱེད་ན། །སྔོན་ཚེ་བསོད་ནམས་སྦྱངས་པའི་སྟོབས་དམན་ཞིང་། །ཚེ་འདིར་རྙེད་བཀུར་
འདོད་པས་ཡིད་གདུངས་ནས། །(༡༤ རབ)རང་ཉིད་སྒྲོག་ཅིང་དམ་པ་སྨོད་པ་འདི། །
བླུན་པོས་རང་མཚང་བསྟན་པ་མ་ཡིན་ནམ། །ཞེས་བརྗོད་པར་བྱའོ། ། །
ཡང་ཊིཀ་ཆེན་དུ། སངས་རྒྱས་འབྲིང་ཞེས་པའི་སངས་རྒྱས་ནི་འགྲེལ་པར་སངས་
རྒྱས་ཀྱི་དེ་ཉིད་གང་ཟག་གསུམ་ཆར་ལ་འཇུག་སྟེ། ཞེས་གསུངས་པའི་དོན་ནི། ཁ་ཅིག་
ཏ་ཏཱ་བུདྡྷ་ཞེས་པའི་སྒྲ་གང་ཟག་གསུམ་ག་ལ་འཇུག་པར་འཆད་པ་ལྟར་ལེགས་ཏེ། ཏ་
ཏཱ་ནི་དེ་ཁོ་ན་ཉིད་དོ། །བུདྡྷ་ཁོང་དུ་ཆུད་པ་ལའོ། །ཞེས་འབྱུང་བ་ལྟར། དེ་ཉིད་རྟོགས་
པ་བུདྡྷའི་སྒྲའི་དོན་དུ་བྱས་པའི་ཚེ། དོན་དེ་གང་ཟག་གསུམ་ག་ལ་ཡོད་པས། དེ་ཉིད་
རྟོགས་པའི་སྒྲས་རང་སངས་རྒྱས་ཀྱང་བསྙད་ཅེས་ཟེར་རྒྱུ་ཡིན་པ་ལ་སངས་རྒྱས་སུ་
བསྒྱུར་རོ། །སྤྱིར་བུདྡྷའི་སྒྲ་སངས་རྒྱས་ལ་སྒྱུར་དུ་ཡོད་ཀྱང་། སྐབས་འདིར་མི་འཚམ་
མོ། །བུདྡྷའི་སྒྲ་ནི་པད་འདབ་རྒྱས་པ་དང༌། གཉིད་སད་པ་ལ་ཡང་འཇུག་པར་བཤད་
པས་སངས་རྒྱས་ཁོ་ན་ལ་སྒྱུར་མི་དགོས་སོ། །ཞེས་གསུངས་པ་ལ། ཁྱེད་ཀྱི་དེ་དག་ནི་
-371 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མི་འཐད་དེ། བུདྡྷ་ཁོང་དུ་ཆུད་པ་ལ་འཆད་པའི་ཚེ། མ་རིག་པའི་གཉིད་སངས་པ་དང་
ཤེས་བྱ་ལ་བློ་རྒྱས་པ་གཉིས་ཀྱི་ནང་ནས་ཕྱི་མ་ཡིན་པས། དེ་ཁོ་ན་ཉིད་ལ་བློ་
རྒྱས་པ་ཞེས་པར་འགྱུར་ལ། དེ་དགྲ་བཅོམ་འོག་མ་གཉིས་ལ་ཡོད་ན་ཉན་
རང་གི་དེ་ཁོ་ན་ཉིད་རྒྱས་པར་མ་རྟོགས་པར་གསུངས་ཤིང་། རང་ཉིད་ཀྱིས་ཁས་བླངས་
པའི་ཕྱིར་ནང་འགལ་བ་དང༌། དེ་ཉིད་རྟོགས་པའི་སྒྲས་རང་སངས་རྒྱས་ཀྱང་བསྙད་
ཅེས་ཟེར་རྒྱུ་ཡིན་པ་ལ་སངས་རྒྱས་སུ་བསྒྱུར་ཞེས་ པ་ནི། ཉན་ཐོས་དེ་ཉིད་རྟོགས་
འབྲིང་སངས་རྒྱས་སྐྱེས་ཞེས་ཟེར་རྒྱུ་ཡིན་པ་ལ་སངས་རྒྱས་སུ་བྱུང་བ་ཞེས་སུན་(༡༤༩ན)
འབྱིན་དགོས་པར་མཚུངས་པའི་ཕྱིར་དང༌། སྤྱིར་བུདྡྷའི་སྒྲ་སངས་རྒྱས་ལ་བསྒྱུར་དུ་
ཡོད་ཀྱང་སྐབས་འདིར་མི་འཚམ་ཞེས་པ་ནི། སྐབས་འདིར་སངས་རྒྱས་འབྲིང་གི་སྒྲ་
བཤད་མི་འཚམ་པར་ཁས་ལེན་དགོས་པའི་ཕྱིར་དང༌། བུདྡྷའི་སྒྲ་པད་འདབ་རྒྱས་པ་
དང༌། གཉིད་སད་པ་ལ་འཇུག་པར་བཤད་པ་ཉིད་ཀྱིས་སངས་རྒྱས་ཁོ་ནར་བསྒྱུར་
དགོས་པར་གྲུབ་པའི་ཕྱིར། མ་རིག་གཉིད་ལས་སངས་ཕྱིར་དང་། །ཤེས་བྱ་ལ་ཡང་བློ་
རྒྱས་ཕྱིར། །སངས་རྒྱས་པདྨ་ལྟར་སངས་རྒྱས། །དེ་ཕྱིར་སངས་རྒྱས་ཞེས་བྱའོ། །ཞེས་
གསུངས་པའི་ཕྱིར། །ཞེས་དགག་པ་བཞི་བཏང་འདུག་པ་འདི་ལ་བརྗོད་བྱ་གཅིག་ཀྱང་
མི་འདུག་སྟེ། དེའི་རྒྱུ་མཚན། དགག་པ་དང་པོ་ནི་རང་ཉིད་ཀྱི་རྟགས་མི་འགྲུབ། བར་
པ་གཉིས་ཊིཀ་ཆེན་དུ་དངོས་སུ་ཁས་བླངས་ཀྱང་རང་ཉིད་ཀྱིས་མ་གོ་བར། ཁྱེད་ཀྱིས་
དེ་ལྟར་ཁས་ལེན་དགོས་ཞེས་ཕུལ་ནས། ཁས་བླངས་ན་གནོད་བྱེད་བསྟན་རྒྱུ་གཅིག་
ཀྱང་མི་འདུག་པའི་ཕྱིར་དང་། དགག་པ་བཞི་པ་རང་ཉིད་ལ་འཁོར་གསུམ་ལོག་པ་མ་
གོ་བར་འདུག་པའི་ཕྱིར། དེ་ཡང་རིམ་པ་བཞིན་དུ་བཤད་ན། དགག་པ་དང་པོ་མི་འཐད་དེ།
བུདྡྷའི་སྒྲ་ཁོང་དུ་ཆུད་པ་ལ་འཆད་པའི་ཚེ། ཤེས་བྱ་ལ་བློ་རྒྱས་པ་ལ་འཆད་དགོས་པ་དེ་
ཁྱོད་ཀྱིས་བསྐལ་པའི་བར་བསྒྲུབས་ཀྱང་མི་འགྲུབ་པའི་ཕྱིར། ཁྱོད་རང་གི་ལུགས་
-372 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འཇོག་པ་ན་དགྲ་བཅོམ་འོག་མ་གཉིས་ལ་སངས་རྒྱས་ཞེས་པའི་སྒྲ་བཤད་དུ་ཡོད་དེ།
དེ་གཉིས་ལ་ཉོན་མོངས་ཅན་གྱི་མ་རིག་པའི་གཉིད་སད་པ་ཡོད་པའི་ཕྱིར། ཞེས་ཟེར་
བ་ནི་རིག་པ་མི་ཤེས་པའི་གཏམ་སྟེ། འོ་ན་སངས་རྒྱས་ཀྱི་སྒྲ་བཤད་ཚང་བ་ལ་སངས་པ་
དང་རྒྱས་ (༡༤༩བ)པ་གཉིས་ལ་འཆད་མི་དགོས་པར་ཐལ། ཐེག་པ་འབྲིང་པོའི་དགྲ་
བཅོམ་ལ་རྒྱས་པའི་སྒྲ་བཤད་རྒྱུ་མེད་ཀྱང་། དེ་ལ་སངས་རྒྱས་ཀྱི་སྒྲ་བཤད་ཚང་བའི་
ཕྱིར། རྟགས་དངོས། འདོད་ན། རང་ཉིད་ཀྱིས་སྐྱབས་འགྲོ་བདུན་ཅུ་པའི་ལུང་ཤེས་
བྱེད་དུ་དྲངས་པས་དངོས་འགལ། །
གཞན་ཡང་། ཁྱེད་ལྟར་ན། བྱང་སེམས་ས་བརྒྱད་པ་བ་དེ་ལ་སངས་རྒྱས་ཀྱི་སྒྲ་
བཤད་དུ་ཡོད་པ་ཐལ། དེ་ལ་སངས་པའི་སྒྲ་ཡང་བཤད་དུ་ཡོད། རྒྱས་པའི་སྒྲ་ཡང་
བཤད་དུ་ཡོད་པའི་ཕྱིར། རྟགས་དང་པོ་མ་གྲུབ་ན་སོང་། དེར་ཐལ། དེ་ཉོན་མོངས་
ཅན་གྱི་མ་རིག་པའི་གཉིད་སངས་པ་ཡིན་པའི་ཕྱིར། ཁྱབ་པ་དངོས་འགལ། རྟགས་
གཉིས་པ་གྲུབ་སྟེ། དེ་དེ་ཁོ་ན་ཉིད་ལ་བློ་རྒྱས་པ་ཡིན་པའི་ཕྱིར། རྩ་བར་འདོད་ན། དེ་
ཆོས་ཅན། ཤེས་སྒྲིབ་སྤངས་པར་ཐལ། ཁྱོད་ལ་སངས་རྒྱས་ཞེས་པའི་སངས་པའི་སྒྲ་
བཤད་དུ་ཡོད་པའི་ཕྱིར། །
གཞན་ཡང་། ཁྱེད་ཉན་རང་དགྲ་བཅོམ་ལ་སངས་རྒྱས་ཀྱི་སྒྲ་བཤད་བྱེད་རྒྱུ་ཡོད་
པར་འདོད་ན། སངས་ཞེས་པའི་དོན་དེ་ཉོན་མོངས་ཅན་མ་རིག་པའི་གཉིད་སད་པ་ལ་
ཁྱེད་ཀྱིས་བཤད་མོད། འོ་ན་དེ་ལ་རྒྱས་པའི་སྒྲ་བཤད་དེ། སྨྲོས་ཤིག །དེ་ཁོ་ན་ཉིད་ལ་
བློ་རྒྱས་པ་ལ་མི་བྱེད་པར་ཁྱེད་རང་གིས་ཁས་བླངས་པའི་ཕྱིར། གལ་ཏེ་ཉོན་མོངས་
ཅན་གྱི་མ་རིག་པའི་གཉིད་སད་པ་དེ་སངས་པ་དང་རྒྱས་པ་གཉིས་ཀའི་སྒྲ་བཤད་དུ་
བྱེད་དོ་ཞེ་ན། ལར་སངས་རྒྱས་ཀྱི་སྒྲ་བཤད་ཙམ་ལ་ཡང་རྨོངས་བཞིན་དུ། དགག་སྒྲུབ་
གྱི་གྲལ་འཇུག་པ་ཁྱོད་ནི་ན་མེད་པ་ལ་བུད་པ་ཞིག་གོ ། ། །
-373 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་ཡང་། སངས་རྒྱས་ལ་ཆེ་འབྲིང་ཆུང་གསུམ་དུ་འབྱེད་མི་རིགས་པར་ཐལ།
སངས་རྒྱས་ཡིན་ན་སྐྱོན་ཀུན་ཟད་ཡོན་ཏན་ཀུན་(༡༥༠ན)རྫོགས་ཡིན་དགོས་པའི་ཕྱིར།
དེས་ན་རང་ལུགས་ལ། རང་འགྲེལ་ལས། སངས་རྒྱས་ཀྱི་དེ་ཉིད་གང་ཟག་གསུམ་ཆར་
ལ་འཇུག་སྟེ། ཞེས་པའི་དོན་ལ་སྔོན་གྱི་ལོ་ཙཱ་བ་མཁས་པ་ཁ་ཅིག །སངས་རྒྱས་ཀྱི་
སྐད་དོད་ཏ་ཏཱ་བུདྡྷ་ཞེས་པའི་ཏ་ཏྲ་ནི་དེ་ཁོ་ན་ཉིད་དང་བུདྡྷ་ཁོང་དུ་ཆུད་པ་ལའོ། །ཞེས་
ཏ་ཏཱ་བུདྡྷ་ཞེས་པའི་སྒྲ་གང་ཟག་གསུམ་ཀ་ལ་འཇུག་པར་འཆད་པ་ལྟར་ལེགས་པས་དེ་
ཁོ་ན་ཉིད་རྟོགས་པ་བུདྡྷའི་སྒྲའི་དོན་དུ་བྱས་པའི་ཚེ། དེ་ཁོ་ན་ཉིད་རྟོགས་པ་ཐེག་པ་
གསུམ་ཀའི་གང་ཟག་ལ་ཡོད་པས་རང་རྒྱལ་དགྲ་བཅོམ་ལ་དེ་ཁོ་ན་ཉིད་རྟོགས་པ་
འབྲིང་ཞེས་བཤད་པའི་ཕྱིར། ཞེས་པ་གསུང་པ་ཤིན་ཏུ་ལེགས་པས། རྗེ་ཙོང་ཁ་པའི་
ལུགས་ལ་སྐབས་འདིར་གཞུང་དག་པ་གཅིག་འདོད་ན། ཉན་ཐོས་དེ་ཉིད་རྟོགས་འབྲིང་
ཐུབ་དབང་སྐྱེས། །ཞེས་ཟེར་རྒྱུ་ཡིན་ནོ། །འོ་ན་ཉན་ཐོས་སངས་རྒྱས་འབྲིང་རྣམས་ཐུབ་
དབང་སྐྱེས། །ཞེས་པ་ངག་ཏུ་འདོན་ཡང་མི་རིགས་སོ་ཞེ་ན། སྐྱོན་མེད་དེ། པ་ཚབ་ཉི་
མ་གྲགས་དང་། ནག་ཚོ་ལོ་ཙཱ་བ་སོགས་ཀླུ་སྒྲུབ་ཡབ་སྲས་ཀྱིས་བྱིན་གྱིས་བརླབས་པའི་
སྐྱེས་བུ་དམ་པ་ཡིན་པས། དེ་རྣམས་ཀྱི་འགྱུར་སྒྲ་ཇི་བཞིན་པར་བཏོན་པ་ལ་འགལ་བ་
མེད་པའི་ཕྱིར། དཔེར་ན་ནག་ཚོ་ལོ་ཙཱ་བ་སོགས་ཀྱིས་འབྲི་ཀཱ་མ་ལ་ཤི་ལའི་གཙུག་
ལག་ཁང་གི་སྒོ་དྲུང་དུ། ཤེར་སྙིང་འདོན་པའི་ཚེ། གཟུགས་ནི་ཨ། ཚོར་བ་ནི་ཨ། ཞེས་
བཏོན་པའི་ཚེ། ཇོ་བོ་རྗེ་དེར་བྱོན་ནས། ཚེ་དང་ལྡན་པ་དེ་ལ་ཡང་གྱོང་པོ་ཞིག་ལས་མི་
འོང་བར་སྣང་། འཕགས་པ་སྤྱན་རས་གཟིགས་དབང་ཕྱུག་གི་གསུང་ཡིན་པས་ངན་རྒྱུ་
ཅི་(༡༥བབ)ཡང་མེད། གཟུགས་མེད་སྒྲ་མེད། ཅེས་བཏོན་པས་ཆོག །ཅེས་གསུངས་པ་
བཞིན་ནོ། ། དེ་ལ་
ཡང་ཁྱེད་ཀྱིས་བུདྡྷའི་སྒྲ་པད་འདབ་རྒྱས་པ་དང་། གཉིད་སད་པ་ལ་ཡང་འཇུག་
374 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར་བཤད་པ་ཉིད་ཀྱིས། སངས་རྒྱས་ཁོ་ན་ལ་སྒྱུར་དགོས་པར་གྲུབ་པའི་ཕྱིར། མ་རིག་
གཉིད་ལས་སངས་ཕྱིར་དང༌། །ཤེས་བྱ་ལ་ཡང་བློ་རྒྱས་ཕྱིར། །སངས་རྒྱས་པདྨ་ལྟར་
སངས་རྒྱས། །ཞེས་གསུངས་པའི་ཕྱིར། ཞེས་སྨྲས་འདུག་པ། འདིའི་དོན་བུདྡྷའི་སྒྲ་
སངས་རྒྱས་ཁོ་ན་ལ་འཇུག་སྟེ། དེ་གཉིད་སད་པ་དང་པད་འདབ་རྒྱས་པ་ལ་འཇུག་པའི་
ཕྱིར། ཞེས་པའི་དོན་དུ་འདུག་པ། དྲན་པ་ལྷན་ཅིག་བྱེད་རྐྱེན་བྱེད་པའི་རྣལ་དུ་མི་
གནས་པའི་གཏམ་སྟེ། འོ་ན་བུདྡྷའི་སྒྲ་སངས་རྒྱས་ཁོ་ན་ལ་མི་འཇུག་པར་ཐལ། དེ་
གཉིད་སད་པ་དང་པད་འདབ་རྒྱས་པ་ལ་ཡང་འཇུག་པའི་ཕྱིར། འཁོར་གསུམ། །
གཞན་ཡང་། བུདྡྷའི་སྒྲ་སངས་རྒྱས་ཁོ་ན་ལ་མི་འཇུག་པར་ཐལ། བུདྡྷའི་སྒྲ་ཐེག་
པ་ཆུང་ངུའི་དགྲ་བཅོམ་གཉིས་ལའང་འཇུག་པའི་ཕྱིར། འཁོར་གསུམ། དེས་ན་དཔལ་
ལྡན་ཟླ་བའི་གཞུང་དོན་ཕྱོགས་ཙམ་ཡང་མ་གོ་འདུག་ཀྱང་། གོ་ཁའོ་བྱས་པས་རྗེས་
འབྲང་མང་པོ་ལོག་པའི་ལམ་ལ་སྦྱར་བ་འདི་ཡ་ང་བའི་གནས་སུ་འདུག །དེ་ལ་འདི་
སྐད་ཅེས་བྱ་སྟེ། ཟབ་མོའི་གཞུང་དོན་ཕྱོགས་ཙམ་མ་གོ་ཡང་། །བསྙོན་ཚིག་ཧམ་པའི་
གཏམ་གྱིས་གོ་བོ་ཞེས། །བསོད་ནམས་དམན་པའི་རང་གི་འཁོར་མང་པོ། །ཝ་སྐྱེས་
སེང་གེར་བརྫུས་ནས་མ་བསླས་སམ། །ཞེས་བརྗོད་པར་བྱའོ། །
དེའི་རྗེས་ལ། སངས་རྒྱས་བྱང་ཆུབ་སེམས་དཔའ་ལས་འཁྲུངས་ཤིང་། །ཞེས་པའི་
དོན་ལ་ཁྱེད་ཀྱི་སངས་(༡༥༡ན)རྒྱས་འཕགས་པ་བྱང་ཆུབ་སེམས་དཔའ་ལས་འཁྲུངས་
པའི་དོན་ཡོད་དེ། རང་དང་རྒྱུད་གཅིག་པའི་བྱང་སེམས་ཀྱིས་ཉེར་ལེན་དང་། སྤྲུལ་
པའི་བྱང་སེམས་ཀྱིས་ལྷན་ཅིག་བྱེད་རྐྱེན་བྱས་པ་ལས་འཁྲུངས་པའི་ཕྱིར། ཞེས་ཟེར་
ན། ལྷན་ཅིག་བྱེད་རྐྱེན་གྱི་བྱང་སེམས་བྱང་སེམས་མ་ཡིན་པར་འདོད་པ་ནི། རང་
འགྲེལ་དང་འགལ་ཏེ། རང་འགྲེལ་ལས། རྗེ་བཙུན་འཇམ་དཔལ་བྱང་ཆུབ་སེམས་
དཔར་གྱུར་པ་ཉིད་ཀྱིས། ཞེས་གསུངས་པ་མ་གོ་བར་ཟད་དོ། །
- 375 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་ཡང་། སྐབས་འདིའི་བྱང་སེམས་དེ་སངས་འཕགས་ཡིན་པར་ཐལ། དེ་
བྱང་སེམས་མ་ཡིན་པའི་ཕྱིར། འདོད་ན། སྐབས་འདིར་སངས་རྒྱས་འཕགས་པ་སངས་
རྒྱས་ལས་འཁྲུངས་ཚུལ་ཞིག་ཀྱང་འཆད་རིགས་པར་ཐལ། དམ་བཅའ་དེའི་ཕྱིར། དེས་
ན་དོན་རགས་པ་འདི་ཙམ་ཡང་གོ་བར་ཤེས་རབ་མེད་ཀྱང་། དམ་བཅའ་ཡི་གེར་བྲི་བ་
འདི་རང་ཉིད་སྨ་འབེབས་པ་ལ་ཞུགས་པའོ། །
ཡང་། སྙིང་རྗེའི་སེམས་དང་གཉིས་སུ་མེད་བློ་དང༌། །བྱང་ཆུབ་སེམས་ནི་རྒྱལ་
སྲས་རྣམས་ཀྱི་རྒྱུ། །ཞེས་པའི་སྐབས་སུ། ཊཱིཀ་ཆེན་ལས། དེ་ལྟར་འདི་གསུམ་གང་གི་
རྒྱུར་བཞག་པའི་བྱང་སེམས་དེའི་མ་མཐའ། ལམ་ཞུགས་ཀྱི་བྱང་སེམས་ཐོག་མ་བ་ལ་
བྱེད་དམ་མི་བྱེད། བྱེད་ན་ཐེག་ཆེན་གྱི་སེམས་བསྐྱེད་དེའི་རྒྱུར་འཇོག་པ་མི་འཐད་དེ།
དེ་ཐོབ་མ་ཐག་བྱང་སེམས་སུ་འཇོག་དགོས་པའི་ཕྱིར། མཐའ་གཉིས་ལ་མི་བརྟེན་པའི་
ཡེ་ཤེས་བྱང་སེམས་ཀྱི་རྒྱུར་འཇོག་པ་ཡང་མི་འཐད་དེ། བྱང་སེམས་རྣམས་ནི་ཐོག་མར་
ཀུན་རྫོབ་བྱང་ཆུབ་ཀྱི་སེམས་བསྐྱེད་ནས་དེའི་འོག་ཏུ་བྱང་སེམས་ཀྱི་སྤྱོད་པ་ཕྱིན་དྲུག་
ལ་སློབ་པ་ཡིན་པས། དེ་ལྟ་བུའི་ཤེར་(༡༥༡བ)ཕྱིན་ལ་སློབ་པའི་སྐབས་ཉིད་ནས།
མཐའ་གཉིས་ལ་མི་བརྟེན་པའི་ཡེ་ཤེས་ལ་སློབ་པ་ཡིན་པའི་ཕྱིར་རོ། །མི་བྱེད་ན་ནི་ཟླ་
པ་ཚེས་པ་ལྟ་བུའི་བྱང་སེམས་སུ་བཤད་པ་དང༌། སྨན་གྱི་ལྗོན་ཤིང་གི་མྱུ་གུ་ལྟ་བུའི་
བྱང་སེམས་སུ་བཤད་པ་དང་འགལ་བར་འགྱུར་རོ་ཞེ་ན། ཞེས་དོགས་པ་བཀོད་ནས།
ལན་དུ་ཇི་སྐད་བཤད་པའི་སྐྱོན་དུ་འགྱུར་བའི་ཕྱིར་ཕྱོགས་གཉིས་པ་ནི་ཁས་མི་ལེན་
པས་དང་པོ་ཁས་ལེན་ནོ། །འོན་ཀྱང་སྔར་བཀོད་པའི་སྐྱོན་མེད་དེ། བྱང་སེམས་ཀྱི་སྔོན་
དུ་འགྲོ་བའི་སེམས་བསྐྱེད་པ་ནི་སེམས་བསྐྱེད་བསྒོམ་པའི་སྐབས་ལ་དགོངས་ཀྱིས་
བསྒོམས་པ་ལ་བརྟེན་ནས་སྐྱེས་པའི་སེམས་བསྐྱེད་དངོས་མ་ཡིན་པའི་ཕྱིར་རོ། །དེ་
ཡང་དཔེར་ན་བུར་ཤིང་གི་ཤུན་པའི་རོ་མྱོང་བ་དང་། ཤུན་པའི་ནང་གི་མྱོང་བ་དང་འདྲ་
- 376 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བར། སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པར་བྱའོ་སྙམ་པ་ཙམ་ནི་ཚིག་
རྗེས་འབྲངས་པའི་གོ་བ་ཙམ་ཡིན་པས། བུར་ཤིང་གི་ཤུན་པའི་རོ་དང་འདྲ་སྟེ། དེ་ལ་
སེམས་བསྐྱེད་པ་ཟེར་ཡང་སེམས་བསྐྱེད་དངོས་མ་ཡིན་ནོ། །བྱང་ཆུབ་ཀྱི་སེམས་སྦྱོང་
བའི་མན་ངག་བཞིན་དུ་སྦྱངས་པ་ལ་བརྟེན་ནས། ཡིད་ལེགས་པར་འཁུལ་ཐུབ་པའི་
མྱོང་བ་ཁྱད་པར་ཅན་སྐྱེས་པ་ནི། ཤུན་པའི་ནང་གི་བུར་ཤིང་དངོས་ཀྱི་རོ་དང་འདྲ་བས།
སེམས་བསྐྱེད་མཚན་ཉིད་པ་ཡིན་ཏེ། དོན་འདི་ལ་དགོངས་ནས་ལྷག་བསམ་བསྐུལ་བ་
ལས་ཀྱང་། ཇི་ལྟར་ཤུན་པ་དེ་བཞིན་སྨྲ་བ་དེ། །རོ་ལྟ་བུ་ནི་འདི་ལ་དོན་སེམས་ཡིན། །
ཞེས་གསུངས་སོ། །བྱང་སེམས་ཀྱི་རིགས་ཅན་དབང་པོ་རྣོན་པོས་སྔོན་དུ་དེ་ཁོ་ན་ཉིད་
ཀྱི་ལྟ་བ་བཙལ་ནས་དེ་ནས་སེམས་བསྐྱེད་པ་ཡིན་པས་སྐྱོན་གཉིས་(༡༥༢ན)པ་ཡང་
མེད་པ་ནི་འཆད་པར་འགྱུར་རོ། །ཞེས་གསུངས་པ་དེ་ལ་བྱེད་ཀྱིས། ཟླ་བ་ཚེས་པ་ལྟ་
བུའི་བྱང་སེམས་དང་། སྨན་གྱི་ལྗོན་ཤིང་གི་མྱུ་གུ་ལྟ་བུའི་བྱང་སེམས་ལམ་ཞུགས་ཀྱི་
བྱང་སེམས་ཐོག་མ་པ་ལ་བྱེད་པར་ཁྱེད་ཀྱིས་ཁས་བླངས་པ་ནི་མི་འཐད་དེ། དེ་ནི་ཀླུ་
སྒྲུབ་དང་བྱམས་པའི་གཞུང་གཉིས་ཀ་དང་འགལ་བའི་ཕྱིར་ཏེ། ཆོས་དབྱིངས་བསྟོད་
པར། ཇི་ལྟར་མར་ངོའི་བཅུ་བཞི་ལ། །ཟླ་བ་ཅུང་ཞིག་སྣང་བ་ལྟར། །དེ་བཞིན་
མོས་སྤྱོད་ཞུགས་རྣམས་ལ། ཆོས་ཀྱི་སྐུ་ཡང་ཅུང་ཟད་སྣང་། །ཇི་ལྟར་ཚེས་པའི་ཟླ་བ་
ནི། །རིམ་གྱིས་རིམ་གྱིས་འཕེལ་བ་ལྟར། །དེ་བཞིན་ས་ལ་ཞུགས་རྣམས་ཀྱིས། །རིམ་
གྱིས་རིམ་གྱིས་འཕེལ་བར་མཐོང་། །ཞེས་ཟླ་བ་ཚེས་པ་ལྟ་བུའི་བྱང་སེམས་ས་དང་པོ་ནས་
བཞག་པའི་ཕྱིར་དང་། རྒྱུད་བླར། ཇི་ལྟར་སྨྱུག་སོགས་རིམ་སྐྱེས་པས། །ས་བོན་ཤུན་
པ་གཅོད་པ་ལྟར། །དེ་བཞིན་མཐོང་ལམ་རིམ་སྐྱེས་པས། །མཐོང་སྤང་རྣམས་ནི་གཅོད་
པར་བྱེད། །ཅེས་ས་བོན་གྱི་ཤུན་པ་བཅད་ནས་མྱུ་གུ་སྐྱེས་པའི་གནས་སྐབས་དང་པོ་
མཐོང་སྤང་དང་བྲལ་ནས་མཐོང་ལམ་སྐྱེས་པའི་གནས་སྐབས་དཔེ་དོན་དུ་སྦྱར་བའི་
377 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཕྱིར་རོ། །ཞེས་ཟེར་བ་བྱས་འདུག་པ། ཁྱེད་ཀྱིས་སྐབས་ཤིག་ཏུ་དཔེ་དོན་སྦྱར་བ་དེ་
སྐབས་ཐམས་ཅད་དུ་དཔེ་དོན་སྦྱོར་དགོས་པར་བཟུང་ནས། འཇུག་འགྲེལ་དུ་བཤད་
པའི་ཟླ་བ་ཚེས་པ་ལྟ་བུའི་བྱང་སེམས་དེ། བྱང་སེམས་ཚོགས་ལམ་པ་ལ་བཤད་པ་མི་
འཐད་དེ། ཆོས་དབྱིངས་བསྟོད་པར་ཟླ་བ་ཚེས་པ་ལྟ་བུ་བྱང་སེམས་ས་དང་པོ་པ་དང་
དཔེ་དོན་སྦྱར་བའི་ཕྱིར། ཞེས་པའི་དགག་པ་(༡༥༢བ)འདི་ཀ་ཡིན་མོད། འདི་ལ་སེམས་
ངོ་འཕྲོད་པའི་ལན་གཅིག་བཤད་པར་བྱ་སྟེ། འོ་ན་ཟླ་བ་ཚེས་པ་ལྟ་བུའི་བྱང་སེམས་
དེ་ས་དང་པོ་པ་ཁོ་ན་དང་དཔེ་དོན་དུ་སྦྱོར་བ་མི་འཐད་པར་ཐལ། འཇུག་པ་ལས། དེ་
ལྟར་རྒྱལ་བའི་སྲས་ཀྱི་ཡིད་ལ་རབ་གནས་ཤིང་། །དམ་པའི་རྟེན་ལ་འོད་ཆགས་མཛེས་
པ་རྙེད་གྱུར་པའི། །དགའ་བ་འདི་ནི་ནོར་བུ་ཆུ་ཤེལ་ཇི་བཞིན་དུ། །མུན་པ་སྟུག་
པོ་ཐམས་ཅད་རྣམ་པར་བསལ་ནས་རྒྱལ། །ཞེས་ཟླ་བའི་དཀྱིལ་འཁོར་ཡོངས་སུ་རྫོགས་
པ་དང་ས་དང་པོ་པ་དཔེ་དོན་དུ་སྦྱར་བའི་ཕྱིར། འཁོར་གསུམ། །
གཞན་ཡང་། བྱང་སེམས་ས་བརྒྱད་པ་བ་དེ་མངལ་ནས་བཙས་མ་ཐག་པའི་རྣམ་
སྨིན་གྱི་ལུས་དང་དཔེ་དོན་དུ་སྦྱར་བ་མི་འཐད་པར་ཐལ། འཁོར་ལོས་སྒྱུར་བའི་རྒྱལ་
པོའི་བུ་སྐྱེས་མ་ཐག་པ་དང༌། ནམ་མཁའ་ལྡིང་གི་དབང་པོའི་ཕྲུག་གུ་སྐྱེས་པ་ཐག་པ་
རྣམས་ས་དང་པོ་བ་ཁོ་ན་དང་དཔེ་དོན་སྦྱོར་རིགས་པའི་ཕྱིར། རྟགས་ཁྱབ་དངོས།
འདོད་མི་ནུས་ཏེ། རྒྱུད་བླ་ལས། ས་བདུན་ལ་བརྟེན་དྲི་མ་རྣམས། །མངལ་སྦྱབས་དྲི་མ་
དག་དང་མཚུངས། །མངལ་སྦུབས་བྲལ་འདྲ་མི་རྟོག་པ། །ཡེ་ཤེས་རྣམ་པར་སྨིན་པ་
བཞིན། །ཞེས་གསུངས་པའི་ཕྱིར། །
གཞན་ཡང་། བྱང་སེམས་ཀྱི་ཚོགས་ལམ་ཆེན་པོ་བ་དེ་ཟླ་བ་ཚེས་པ་ལྟ་བུའི་བྱང་
སེམས་ཡིན་པར་ཐལ། མངོན་རྟོགས་རྒྱན་དུ། དེ་ཡང་ས་གསེར་ཟླ་བ་མེ། །ཞེས་
ཚོགས་ལམ་ཆེན་པོ་བའི་སེམས་བསྐྱེད་དེ་ཟླ་བ་ཚེས་པ་ལྟ་བུའི་སེམས་བསྐྱེད་དུ་བཤད་
- 378 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་ཕྱིར། ཆོས་དབྱིངས་བསྟོད་པའི་ལུང་དོན་ཡང་མ་གོ་འདུག་སྟེ། ཆོས་དབྱིངས་
བསྟོད་པའི་ལུང་དེས་ཆོས་སྐུ་དང་ཟླ་བ་དཔེ་དོན་དུ་སྦྱར་བ་ཡིན་གྱི། ས་དང་པོ་བ་
སོགས་དང་ཟླ་བ་དཔེ་དོན་དུ་སྦྱར་བ་མ་ཡིན་པའི་ཕྱིར་ཏེ། ལུང་(༡༥ ༣ན)དེའི་མཇུག་
ཏུ། ཇི་ལྟར་ཡར་ངོའི་བཅོ་ལྔ་ན། །ཟླ་བའི་དཀྱིལ་འཁོར་རྫོགས་པར་གསལ། །དེ་
བཞིན་ས་ཡི་མཐར་ཐུག་ན། །ཆོས་ཀྱི་སྐུ་ཡང་རྫོགས་པར་གསལ། །ཞེས་གསུངས་པའི་
ཕྱིར། ལར་བཤད་པའི་སྐབས་མི་གཅིག་པ་རྣམས་གཅིག་ཏུ་བསྡུས་ནས་ཁས་ལེན་པ་
ནི་བླུན་པོའི་རྣམ་ཐར་ཡིན་ནོ། །འོ་ན་སྐབས་འདིར་ཟླ་བ་ཚེས་པ་དང་། སྨན་གྱི་ལྗོན་
ཤིང་གི་མྱུ་གུ་ལྟ་བུའི་བྱང་སེམས་དེ་བྱང་སེམས་ལས་དང་པོ་ལ་བྱེད་དགོས་པའི་རྒྱུ་
མཚན་གང་ཡིན་སྙམ་ན། དེའི་རྒྱུ་མཚན་ཡོད་དེ། སྐབས་འདིར་ཉན་རང་ཐུབ་དབང་
དང༌། ཐུབ་དབང་བྱང་སེམས་ལས་འཁྲུངས་ན། བྱང་སེམས་གང་ལས་འཁྲུངས་ཞེས་
བྱང་སེམས་ཀྱི་མཐར་གཏུགས་པའི་རྩ་བའི་རྒྱུ་དེ་ངོས་འཛིན་དགོས་པས། དེའི་རྒྱུ་མཚན་
གྱིས་སྐབས་འདིར་ཆོས་གསུམ་ལས་འཁྲུངས་མ་ཐག་པའི་བྱང་སེམས་དེ། བྱང་སེམས་
ཚོགས་ལམ་པ་ལ་བཤད་པ་ཡིན་ནོ། །ཡང་ཁྱེད་ཀྱིས་གཉིས་སུ་མེད་པའི་བློ་ནི་དངོས་
པོ་དང་དངོས་པོ་མེད་པ་ལ་སོགས་པ་མཐའ་གཉིས་དང་བྲལ་བའི་ཤེས་རབ་སྟེ། འདིས་
ནི་བདེན་པ་བཀག་པ་ཙམ་གྱི་མེད་དགག་གནས་ལུགས་སུ་འདོད་པ་བཀག་ཅེས་
བཤད་ནས། ཁྱེད་རང་གི་ལུགས་ལ་སྟོང་ཉིད་རྟོགས་པའི་བློ་དེ་ཀ་གནས་ལུགས་མཐར་
ཐུག་ཏུ་འདོད་པར་འདུག་པ། འདི་ནི་ཀླུ་སྒྲུབ་ཡབ་སྲས་ལ་སོགས་པའི་གཞུང་ལུགས་
ཆེན་པོ་རྣམས་དང་འགལ་བར་མ་ཟད། རྗེ་ས་པཎ་གྱི་བཞེད་པ་དང་ཡང་འགལ་བ་ཡིན་
ཏེ། སྡོམ་གསུམ་རབ་དབྱེར། ཆོས་དབྱིངས་དགེ་བར་བྱས་ནས་ནི། །དེ་ལ་བསྔོ་བའི་
སྒྱུར་བྱེད་པ། །བསྔོ་བས་འགྱུར་ན་འདུག་བྱས་འགྱུར། །མི་འགྱུར་བསྔོ་བ་དོན་མེད་
ཡིན། །ཞེས་(༡༥༣བ)ཆོས་དབྱིངས་འདུས་མ་བྱས་སུ་བཤད་པ་དང་འགལ་ཞིང་། གཞན་
-379 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡང་། སྟོང་ཉིད་རྟོགས་པའི་བློ་གནས་ལུགས་སུ་འདོད་ན། དོན་དམ་བདེན་པ་དང་
ལམ་བདེན་གྱི་གཞི་མཐུན་ཡོད་དགོས་ལ། དེ་ལྟར་ན་འཇུག་འགྲེལ་ལས། དེ་ལ་སྡུག་
བསྔལ་དང་ཀུན་འབྱུང་དང་ལམ་གྱི་བདེན་པ་ནི་ཀུན་རྫོབ་གྱི་བདེན་པའི་ཁོངས་སུ་
གཏོགས་སོ། །འགོག་པའི་བདེན་པ་ནི་དོན་དམ་པའི་བདེན་པའི་རང་གི་ངོ་བོ། ཞེས་
གསུངས་པ་དང་འགལ་བའི་ཕྱིར། སྐབས་འདིར་ཁྱེད་ཀྱིས་འོ་ན་རྒྱུ་གསུམ་ལས་རྒྱལ་
སྲས་འཁྲུངས་པའི་རྒྱལ་སྲས་ཀྱི་མཚམས་གང་ནས་འཛིན་སྙམ་ན། རྒྱུད་བླར། མ་དག་
མ་དག་དག་པ་དང་། །ཤིན་ཏུ་རྣམ་དག་གོ་རིམ་བཞིན། །སེམས་ཅན་བྱང་ཆུབ་སེམས་
དཔའ་དང༌། །དེ་བཞིན་གཤེགས་པ་ཞེས་བརྗོད་དོ། །ཞེས་སེམས་ཀྱི་ཆོས་ཉིད་མཐོང་
སྤང་གིས་མ་དག་པའི་གནས་སྐབས་སུ་སེམས་ཅན་དང་། མཐོང་སྤང་གིས་དག་ནས་
སྒོམ་སྤང་གིས་མ་དག་པའི་གནས་སྐབས་སུ་བྱང་ཆུབ་སེམས་དཔའ་དང་། དྲི་མ་གཉིས་
ཀས་དག་པའི་གནས་སྐབས་སུ། རྫོགས་པའི་སངས་རྒྱས་ཞེས་བརྗོད་པ་ལྟར། འདིར་
ཡང་ཀུན་རྫོབ་སེམས་བསྐྱེད་རྒྱུད་ལ་སྐྱེས་པ་ནས་སངས་རྒྱས་ཀྱི་སའི་བར་དུ་སོ་སོ་སྐྱེ་
བོའི་གནས་སྐབས། བྱང་ཆུབ་སེམས་དཔའི་གནས་སྐབས། དེ་བཞིན་གཤེགས་པའི་
གནས་སྐབས་ཏེ་གསུམ་དུ་ཕྱེ་བའི་བྱང་ཆུབ་སེམས་དཔའ་ཉིད་ལ་འཇོག་སྟེ། འོག་ཏུ་
དེ་ནས་བཟུང་སྟེ་དེ་ནི་ཐོབ་པ་འགྱུར་བ་ཡི། །བྱང་ཆུབ་སེམས་དཔའ་ཞེས་བྱའི་སྒྲ་ཉིད་
ཀྱིས་བསྙད་དོ། །ཞེས་གསུངས་པ་དང་དོན་གཅིག་གོ། །འོ་ན་ཚོགས་(༡༥༤ན)ལམ་གྱི་
གནས་སྐབས་ཀྱི་རྒྱུ་གསུམ་ལས། སྦྱོར་ལམ་གྱི་གནས་སྐབས་ཀྱི་བྱང་སེམས་འཁྲུངས་
པ་ལྟ་བུ་མི་བཞེད་དམ་སྙམ་ན། སྙིང་རྗེ་དང་ཀུན་རྫོབ་བྱང་ཆུབ་ཀྱི་སེམས་ལས་བྱང་
སེམས་འཁྲུངས་པའི་ཚད་ནི། སེམས་དེ་རྒྱུད་ལ་སྐྱེས་པ་ཙམ་གྱིས་ཐ་སྙད་འཇོག་
པར་སྤྱོད་འཇུག་ལས་གསུངས་ཀྱང་། གཉིས་སུ་མེད་པའི་ཡེ་ཤེས་ལས་བྱང་སེམས་
འཁྲུངས་པའི་ཚད་ནི་ངེས་པར་འཕགས་པ་ལ་འཇོག་དགོས་ཏེ། བདག་མེད་རྟོགས་
- 380 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་ཡུམ་ཚོགས་སྦྱོར་གཉིས་ཀ་ན་ཡོད་ཀྱང་། དེས་བསྐྱེད་པའི་སྲས་ངེས་པར་འཕགས་
པ་ལ་འཇོག་པ་དང་གནད་གཅིག་པའི་ཕྱིར། ཞེས་ཟེར། དེ་ལ་འདི་དྲི་བར་བྱ་སྟེ། འོ་ན་
མཐོང་ལམ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ་གནས་སྐབས་
གསུམ་པོ་དེའི་གང་ཟག་གང་ཡིན། གལ་ཏེ་དེ་དག་ལ་མ་དག་པའི་གནས་སྐབས་ཀྱི་
བྱང་ཆུབ་སེམས་དཔའ་ཡིན་ནོ་ཞེ་ན། འོ་ན་དེ་ཆོས་ཅན། མཐོང་སྤང་གིས་དག་སྒོམ་
སྤང་གིས་མ་དག་པའི་གནས་སྐབས་ཀྱི་བྱང་སེམས་ཡིན་པར་ཐལ། དག་ལ་མ་དག་
པའི་གནས་སྐབས་ཀྱི་བྱང་སེམས་ཡིན་པའི་ཕྱིར། འདོད་ན། དེ་མཐོང་སྤང་གིས་དག་
པར་ཐལ། འདོད་པའི་ཕྱིར། འདོད་ན། དེས་མཐོང་སྤང་སྤངས་པར་ཐལ། འདོད་པའི་
ཕྱིར། གལ་ཏེ་སྡུག་བསྔལ་ཆོས་བཟོད་ལ་གནས་པའི་སེམས་དཔའ་དེ། གང་ཟག་
གསུམ་པོ་གང་ཡང་མིན་ནོ་ཞེ་ན། འོ་ན་ལམ་མ་ཞུགས་ནས་སངས་རྒྱས་ཀྱིས་སའི་བར་
གྱི་གང་ཟག་ཐམས་ཅད་གསུམ་དུ་བསྡུས་ནས་བཤད་པ་དེ་མི་འཐད་པར་ཐལ། མཐོང་
ལམ་སྡུག་བསྔལ་(༡༥༤བ)ཆོས་བཟོད་ལ་གནས་པའི་སེམས་དཔའ་དེ། དེ་གསུམ་གང་
ཡང་མ་ཡིན་པའི་ཕྱིར། གལ་ཏེ་དེ་གསུམ་དུ་ཕྱེ་བའི་སེམས་ཅན་གྱི་གནས་སྐབས་ཡིན་
སྙམ་ན། དེ་ཆོས་ཅན། ཁྱོད་དག་ལ་མ་དག་པའི་གནས་སྐབས་ཀྱི་བྱང་སེམས་ཡིན་
པར་ཐལ། དེ་ནས་བཟུང་སྟེ་དེ་ནི་ཐོབ་པར་གྱུར་པ་ཡི། །བྱང་ཆུབ་སེམས་དཔའ་ཞེས་
བྱའི་སྒྲ་ཉིད་ཀྱིས་བསྙད་དོ། །ཞེས་པའི་སྐབས་ནས་བསྟན་པའི་བྱང་སེམས་ཡིན་པའི་
ཕྱིར། དེར་ཐལ། དོན་དམ་པའི་བྱང་སེམས་ཡིན་པའི་ཕྱིར། ཡང་ཁྱེད་ཀྱིས་སྙིང་རྗེ་དང་
ཀུན་རྫོབ་བྱང་ཆུབ་ཀྱི་སེམས་ལས་བྱང་སེམས་འཁྲུངས་པའི་ཚད་ནི། སེམས་དེ་རྒྱུད་
ལ་སྐྱེས་པ་ཙམ་གྱིས་འཇོག་པར་རྒྱལ་སྲས་ཞི་བ་ལྷས་བཤད་ཟེར་བ་ནི། རྒྱལ་སྲས་ཞི་
བ་ལྷས། རྒྱུ་འབྲས་ཀྱི་རྣམ་གཞག་ཅུང་ཟད་ཀྱང་མི་ཤེས་སོ་ཞེས་སྐུར་པ་འདེབས་པའི་
ལོག་ལྟ་ཡིན་ཏེ། སྙིང་རྗེ་དང་ཀུན་རྫོབ་བྱང་ཆུབ་ཀྱི་སེམས་བྱང་སེམས་ཀྱི་རྒྱུར་ཁས་
381 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བླངས་ནས། དེ་གཉིས་རྒྱུད་ལ་སྐྱེས་པ་དང་བྱང་སེམས་སུ་གྱུར་པ་དུས་མཉམ་ན་རྒྱུ་
འབྲས་དུས་མཉམ་ཡོད་དགོས་པའི་ཕྱིར། འོ་ན་སྤྱོད་འཇུག་ལས། བྱང་ཆུབ་སེམས་
སྐྱེས་གྱུར་ན་སྐད་ཅིག་གིས། །འཁོར་བའི་བཙོན་རར་བསྡམས་པའི་ཉམ་ཐག་རྣམས། །
བདེ་གཤེགས་རྣམས་ཀྱི་སྲས་ཞེས་བརྗོད་བྱ་ཞིང་། །འཇིག་རྟེན་ལྷ་མིར་བཅས་པས་
ཕྱག་བྱར་འགྱུར། །ཞེས་བྱང་ཆུབ་ཀྱི་སེམས་རྒྱུད་ལ་སྐྱེས་པ་དང་རྒྱལ་སྲས་སུ་གྱུར་པ་
དུས་མཉམ་པར་བཤད་པའི་དོན་གང་ཡིན་ཞེ་ན། དེ་ཀ་རྗེ་ཙོང་ཁ་པའི་མན་ངག་མེད་
པས་ལན་ཞེས་ཁྱེད་ལ་སྨྲས་པ་མ་ཡིན་ནམ། དེས་ན་བཤད་པར་བྱ་སྟེ། ལྷག་བསམ་
བསྐུལ་བའི་མདོ་ལས། བུ་རམ་ཤིང་ཤུན་(༡༥༥ན)སྙིང་པོ་ཅི་ཡང་མེད། །དགའ་བར་བྱ་
བའི་རོ་ནི་ནང་ན་འདུག །ཇི་ལྟར་ཤུན་པ་དེ་བཞིན་སྨྲ་བ་སྟེ། །རོ་ལྟ་བུ་ནི་འདི་ལ་དོན་
སེམས་ཡིན། །ཞེས་བཤད་པ་ལྟར། བྱང་ཆུབ་ཀྱི་སེམས་ཀྱི་རྩོལ་བཅས་ཀྱི་མྱོང་བ་ཙམ་
རྒྱུད་ལ་སྐྱེས་པའི་གནས་སྐབས་དང་། རྩོལ་མེད་ཀྱི་མྱོང་བ་ཁྱད་པར་ཅན་རྒྱུད་ལ་སྐྱེས་
པའི་གནས་སྐབས་གཉིས་ཡོད་པ་ལས། བྱང་ཆུབ་སེམས་ནི་རྒྱལ་སྲས་རྣམས་ཀྱི་རྒྱུ། །
ཞེས་པའི་བྱང་ཆུབ་ཀྱི་སེམས་ནི་རྩོལ་བཅས་ཀྱི་མྱོང་བ་ཙམ་རྒྱུད་ལ་སྐྱེས་པའི་བྱང་ཆུབ་
ཀྱི་སེམས་ལ་བྱེད་པས། བྱང་ཆུབ་ཀྱི་སེམས་མཚན་ཉིད་ཡོངས་སུ་རྫོགས་པ་མིན་ལ། སྤྱོད་
འཇུག་ལས་བཤད་པ་དེ་ནི། རྩོལ་མེད་ཀྱི་མྱོང་བ་རྒྱུད་ལ་སྐྱེས་པའི་བྱང་ཆུབ་ཀྱི་སེམས་
མཚན་ཉིད་པ་ལ་བྱེད་པས། མི་འདྲ་བའི་ཁྱད་པར་དེ་ལྟ་བུ་ཡོད་པ་ཡིན། ཁྱེད་རིག་པ་
མི་ཤེས་པའི་རྟགས་ལ། གཉིས་སུ་མེད་པའི་ཡེ་ཤེས་ལས་བྱང་སེམས་འཁྲུངས་པའི་
ཚད་ནི། ངེས་པར་འཕགས་པ་ལ་འཇོག་དགོས་ཏེ། བདག་མེད་རྟོགས་པའི་ཡུམ་
ཚོགས་སྦྱོར་གཉིས་ཀ་ན་ཡོད་ཀྱང་། དེས་བསྐྱེད་པའི་སྲས་ངེས་པར་འཕགས་པ་ལ་
འཇོག་པ་དང་གནད་གཅིག་པའི་ཕྱིར། ཞེས་སྨྲས་འདུག་པ། འོ་ན་བྱང་སེམས་སྦྱོར་
ལམ་པ་དེ་ཚོགས་ལམ་གྱི་གནས་སྐབས་ཀྱི་ཡུམ་གྱིས་བསྐྱེད་པ་མ་ཡིན་པར་ཐལ།
- 382 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བདག་མེད་རྟོགས་པའི་ཡུམ་ཚོགས་ལམ་ན་ཡོད་ཀྱང་། དེས་བསྐྱེད་པའི་སྲས་ངེས་པར་
འཕགས་པ་ལ་འཇོག་པའི་ཕྱིར། རྟགས་དངོས། འདོད་ན། བྱང་སེམས་སྦྱོར་ལམ་པ་
དང་། ཚོགས་ལམ་གྱི་གནས་སྐབས་ཀྱི་བདག་མེད་རྟོགས་པའི་ཡུམ་གཉིས་འབྲེལ་
(༡༥༥བ)མེད་ཡིན་པར་ཐལ། དེ་གཉིས་ལ་རྒྱུ་འབྲས་ཀྱི་འབྲེལ་བ་ཡང་མ་གྲུབ། བདག་
གཅིག་གི་འབྲེལ་བ་ཡང་མ་གྲུབ་པའི་ཕྱིར། འོ་ན་རྒྱུད་བླ་ལས། མ་དག་མ་དག་དག་པ་
དང༌། །ཞེས་སོགས་ཀྱི་དོན་གང་ཡིན་ཞེ་ན། དེའི་དོན་ནི། ལམ་མ་ཞུགས་ནས་སངས་
རྒྱས་ཀྱི་སའི་བར་ཐམས་ཅད་ལ། སེམས་ཅན་སོ་སོ་སྐྱེ་བོའི་གནས་སྐབས། དག་ལ་མ་
དག་པའི་གནས་སྐབས། ཤིན་ཏུ་རྣམ་དག་གི་གནས་སྐབས་གསུམ་ཡོད་ལ། མཐོང་
སྤང་གི་ཅུང་ཟད་མ་དག་པའི་སེམས་ཅན་སོ་སོ་སྐྱེ་བོའི་གནས་སྐབས་དེ། ཚོགས་སྦྱོར་
མན་ཆད་ཀྱི་གནས་སྐབས་སུ་འབྱུང་། དག་ལ་མ་དག་པའི་གནས་སྐབས་དེ། དོན་དམ་
སེམས་བསྐྱེད་ཐོབ་པའི་བྱང་ཆུབ་སེམས་དཔའི་སྐབས་ཁོ་ནར་འབྱུང་། ཤིན་ཏུ་རྣམ་
དག་གི་གནས་སྐབས་དེ་རྫོགས་པའི་སངས་རྒྱས་པ་ན་འབྱུང༌། ཞེས་པའི་དོན་ཡིན་གྱི།
གང་ཟག་ཐམས་ཅད་གནས་སྐབས་དེ་གསུམ་ཁོ་ནར་འདུས་ཟེར་བ་ནི་བླུན་དཔྱད་དོ། །
ཡང་ཁྱེད་ཀྱི་བཀའ་འགྲེལ་ལས། ཐོག་མར་སྙིང་རྗེ་ཆེན་པོ་རྒྱུད་ལ་སྐྱེས་ནས་དེ་
ནས་སེམས་བསྐྱེད་དེའི་རྗེས་སུ་སྟོང་ཉིད་ཀྱི་ལྟ་བ་རྒྱུད་ལ་སྐྱེད་པར་བྱེད་དེ། འདི་ནི་
རིན་ཆེན་འཕྲེང་བ་ལས། ཐེག་པ་ཆེན་པོ་གང་ཞིག་ལས། །སྙིང་རྗེ་སྔོན་བཏང་སྤྱོད་ཀུན་
དང༌
། །ཡེ་ཤེས་དྲི་མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད། །ཅེས་གསུངས་
པའི་དོན་ཡིན་ལ། ཐེག་པ་ཆེན་པོ་རིགས་ཅན་དབང་པོ་རྣོན་པོས། དེ་ཁོ་ན་ཉིད་ཀྱི་ལྟ་
བ་གཏན་ལ་ཕབ་ནས། དེ་མ་རྟོགས་པའི་སེམས་ཅན་ལ་སྙིང་རྗེ་སྐྱེས་ཏེ། དེས་ཀུན་
ནས་བསླངས་པའི་ཐེག་པ་ཆེན་པོའི་སེམས་བསྐྱེད་ལ་འཇུག་ཚུལ་གཉིས་ཡོད་ལ། ཕྱི་
མ་འདི་ནི་དབུ་མ་རྒྱན་(༡༥༦ན)ལས། ཡང་དག་ཤེས་འཚོལ་སྔོན་བཏང་སྟེ། །དོན་དམ་
- 383 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་རྟེན་ལ། །སྙིང་རྗེ་ཀུན་ནས་
བསྐྱེད་ནས་སུ། །འགྲོ་དོན་བྱེད་པར་དཔའ་གྱུར་པ། །བྱང་ཆུབ་བློ་རྒྱས་མཁས་པ་ནི། །
བློ་དང་སྙིང་རྗེས་བརྒྱན་པ་ཡིས། །ཐུབ་པའི་བརྟུལ་ཞུགས་ཡང་དག་སྤྱོད། །ཅེས་གསུངས་
པའི་དགོངས་པའོ་ཞེས་ཟེར། །
དེ་ལ་འདི་དྲི་བར་བྱ་སྟེ། བསྟན་བཅོས་འདིར་ཐེག་ཆེན་གྱི་རིགས་ཅན་དབང་རྣོན་
ལམ་ལ་འཇུག་པའི་རིམ་པ་དང༌། དེ་དབང་རྟུལ་ལམ་ལ་འཇུག་པའི་རིམ་པ་གཉིས་
གསུངས་སམ་མ་གསུངས། གལ་ཏེ་བསྟན་བཅོས་འདིར་ཐེག་ཆེན་གྱི་རིགས་ཅན་དབང་
རྣོན་ཁོ་ན་ལམ་ལ་འཇུག་པའི་རིམ་པ་བསྟན་པ་ཡིན་ནོ། །ཞེ་ན། དེ་ནི་རང་འགྲེལ་དང་
འགལ་ཏེ། འདི་ལྟར་སྙིང་རྗེ་ཅན་ནི་གཞན་གྱི་སྡུག་བསྔལ་གྱིས་སྡུག་བསྔལ་བ་ཉིད་
ཀྱིས་སེམས་ཅན་སྡུག་བསྔལ་བར་གྱུར་པ་མ་ལུས་པ་ཡོངས་སུ་བསྐྱབ་པར་བྱ་བའི་ཕྱིར།
གདོན་མི་ཟ་བར་བདག་གིས་འཇིག་རྟེན་འདི་མཐའ་དག་སྡུག་བསྔལ་ནས་བཏོན་ཏེ།
སངས་རྒྱས་ཉིད་ལ་ངེས་པར་སྦྱར་བར་བྱའོ་སྙམ་དུ་ངེས་པར་སེམས་བསྐྱེད་པར་བྱེད་
དོ། །དམ་བཅའ་བ་འདི་ཡང་གཉིས་སུ་མེད་པའི་ཡེ་ཤེས་སྤངས་པས་སྒྲུབ་པར་མི་ནུས་
པས། གཉིས་སུ་མེད་པའི་ཡེ་ཤེས་ལ་ཡང་ངེས་པ་ཁོ་ནར་འཇུག་སྟེ། དེའི་ཕྱིར་སངས་
རྒྱས་ཀྱི་ཆོས་ཐམས་ཅད་ཀྱི་ས་བོན་ནི་སྙིང་རྗེ་ཉིད་ཡིན་ནོ། །ཇི་སྐད་དུ་རིན་པོ་ཆེའི་
འཕྲེང་བ་ལས། ཐེག་པ་ཆེན་པོ་གང་ཞིག་ལ། །སྙིང་རྗེ་སྔོན་བཏང་སྤྱོད་ཀུན་དང་། །ཡེ་
ཤེས་དྲི་མ་མེད་བཤད་པ། །སེམས་ཡོད་སུ་ཞིག་དེ་ལ་སྨོད། །ཅེས་ (༡༥༦བ)གསུངས་
སོ། །ཞེས་བཤད་པའི་ཕྱིར། ལུང་འདིའི་དོན་ནི། ཐེག་ཆེན་གྱི་རིགས་ཅན་དབང་རྟུལ་
གྱིས་སྙིང་རྗེ་ཆེན་པོ་ལ་བརྟེན་ནས་བྱང་ཆུབ་ཀྱི་མཆོག་ཏུ་སེམས་བསྐྱེད་ཅིང་། རང་ཉིད་
ཀྱིས་སེམས་ཅན་ཐམས་ཅད་ཀྱི་དོན་དུ་སངས་རྒྱས་ཐོབ་པ་ཡང་ཕྱིན་དྲུག་གི་སྤྱོད་པ་
ཁྱད་པར་ཅན་ལ་རག་ལས་པར་མཐོང་ནས། གཉིས་སུ་མེད་པའི་ཡེ་ཤེས་གཙོ་བོར་
- 384 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གྱུར་པའི་སྤྱོད་པ་ལ་ངེས་པར་འཇུག་པ་ཐེག་ཆེན་གྱི་རིགས་ཅན་དབང་རྟུལ་གྱི་ལམ་
བགྲོད་ཚུལ་ཡིན་ལ། དེ་གང་ཕྱིར་བརྩེ་ཉིད་ཅེས་པའི་ཕྱི་འགྲེལ་འདིས་གསལ་བར་
བསྟན་པའི་ཕྱིར། ཁྱེད་ཀྱི་ཐེག་ཆེན་གྱི་རིགས་ཅན་དབང་རྣོན་གྱིས་དང་པོར་སྟོང་ཉིད་
རྟོགས། དེ་ནས་སྟོང་ཉིད་མ་རྟོགས་པའི་སེམས་ཅན་ལ་སྙིང་རྗེ་བསྐྱེད། དེའི་རྗེས་སུ་
བྱང་ཆུབ་ཀྱི་མཆོག་ཏུ་སེམས་བསྐྱེད་པ་ཡིན་ཟེར་བ་ནི། ཐེག་པ་ཆེན་པོའི་ལམ་སྤྱིའི་
བགྲོད་ཚུལ་ལ་གོ་བ་མ་ཆགས་པ་ཡིན་ཏེ། སྙིང་རྗེ་ཆེན་པོ་སྟོང་ཉིད་རྟོགས་པའི་ཤེས་
རབ་བྱང་ཆུབ་ཀྱི་སེམས་གསུམ་གྱི་ནང་ནས། བྱང་སེམས་ཀྱི་རྒྱུར་འགྱུར་བ་ལ། གང་གཙོ་
བོ་ཡིན་སྙམ་པའི་དོགས་པ་ལ། ཐེག་ཆེན་གྱི་རིགས་ཅན་དབང་རྣོན་གྱི་སྟོང་ཉིད་རྟོགས་
པའི་ཤེས་རབ་དང་། བྱང་ཆུབ་ཀྱི་སེམས་ཀྱི་རྩ་བ་ཡང་སྙིང་རྗེ་ལ་ཐུག་པས། སྙིང་རྗེ་
ཆེན་པོ་བྱང་ཆུབ་ཀྱི་སེམས་ཀྱི་རྒྱུའི་གཙོ་བོ་ཡིན་ཞེས་འཆད་པ་ལ། གང་ཕྱིར་བརྩེ་ཉིད་
རྒྱལ་བའི་ལོ་ཏོག་ཕུན་ཚོགས་འདིའི། །ཞེས་སོགས་གསུངས་པའི་ཕྱིར། དེས་ནི་ཐེག་
ཆེན་གྱི་རིགས་ཅན་དབང་རྣོན་གྱིས་སྟོང་ཉིད་རྟོགས་པའི་སྔ་རོལ་དུ་སྙིང་རྗེ་ཆེན་པོ་
རྒྱུད་ལ་སྐྱེད་དགོས་པ་ཡིན་ཏེ། རང་འགྲེལ་ལས། བྱང་ཆུབ་ཀྱི་སེམས་དང་གཉིས་སུ་
མེད་པའི་ཡེ་ཤེས་ཀྱི་རྩ་བ་ཡང་སྙིང་རྗེ་ཡིན་པའི་(༡༥༧ན)ཕྱིར་ན། སྙིང་རྗེ་གཙོ་བོ་ཉིད་
དུ་བསྟན་པར་འདོད་པས། གང་ཕྱིར་བརྩེ་ཉིད་རྒྱལ་བའི་ལོ་ཏོག་ཕུན་ཚོགས་འདིའི། །
ཞེས་སོགས་གསུངས་པའི་ཕྱིར་དང༌། ཕྱི་འགྲེལ་དུ། དེའི་ཕྱིར་སངས་རྒྱས་ཀྱི་ཆོས་ཐམས་
ཅད་ཀྱི་ས་བོན་ནི་སྙིང་རྗེ་ཉིད་ཡིན་ནོ། །ཞེས་དང༌། དེའི་ཤེས་བྱེད་དུ་རིན་ཆེན་འཕྲེང་
བ་དྲངས་པ་ལས་ཀྱང་། སྙིང་རྗེ་སྔོན་བཏང་སྤྱོད་ཀུན་དང་། །ཞེས་གསུངས་པ་ཡིན་ནོ། །
འོ་ན། དོན་དམ་རྣམ་པར་ངེས་གྱུར་ནས། །ལྟ་ངན་འཐིབས་གནས་འཇིག་རྟེན་
ལ། །སྙིང་རྗེ་ཀུན་ཏུ་བསྐྱེད་ནས་སུ། །ཞེས་གསུངས་པའི་དོན་གང་ཡིན་ཞེ་ན། དེའི་
དོན་ནི་སྙིང་རྗེ་སྔོན་དུ་མ་བཏང་བའི་བྱང་སེམས་ཀྱི་སྤྱོད་པ་ལ་སློབ་ཚུལ་ཡོད་པའི་དོན་
- 385 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
དམ་མ་ཡིན་གྱི། ཐེག་པ་ཆེན་པོའི་རིགས་ཅན་དབང་པོ་རྣོན་པོས་ཐོག་མར་མར་ཤེས་
དྲིན་དྲན་སོགས་ལ་བརྟེན་ནས། སེམས་ཅན་སྡུག་བསྔལ་དང་བྲལ་འདོད་ཀྱི་སྙིང་རྗེ་
ཆེན་པོ་བསྐྱེད། དེ་ནས་སེམས་ཅན་ཐམས་ཅད་སྡུག་བསྔལ་དང་བྲལ་ནུས་མི་ནུས་
དཔྱོད་པར་བྱེད། དེ་ལྟར་དཔྱད་པ་ན་བདེན་འཛིན་གྱི་ཞེན་ཡུལ་ལ་རིགས་པ་དྲི་མ་མེད་
པས་གནོད་པ་མཐོང་སྟེ། རྫོགས་པའི་བྱང་ཆུབ་ལ་ཚད་མས་དྲངས་པའི་ངེས་པ་རྙེད་པ་
ན། སྔར་སྔོན་དུ་སོང་བའི་སྙིང་རྗེ་ལ་བརྟེན་ནས་བདག་གིས་སེམས་ཅན་ཐམས་ཅད་
ཀྱི་དོན་དུ་རྫོགས་པའི་སངས་རྒྱས་ཀྱི་གོ་འཕང་ཐོབ་པར་བྱའོ་སྙམ་དུ་སེམས་བསྐྱེད་ལ་
བློ་སྦྱོང་བ་ཡིན་པའི་ཕྱིར། དེ་ཡང་གདུལ་བྱ་དབང་རྣོན་གྱི་ཁྱད་ཆོས་ནི། དམ་བཅའི་
དོན་མ་ངེས་པར་དམ་མི་འཆའ་བ་དང་། ཐོབ་བྱའི་ཡུལ་ལ་ངེས་པ་མ་འདྲོངས་པར་ཐོབ་
འདོད་མི་སྦྱོང་བ་སོགས་ཡིན་ནོ། །ཡང་ཁྱེད་ཀྱིས་ཐེག་པ་ཆེན་པོའི་རིགས་ཅན་དབང་
པོ་རྣོན་པོས་ཐོག་མར་གཉིས་སུ་མེད་པའི་(༡༥༧བ)ཡེ་ཤེས་གཏན་ལ་ཕབ་ནས་དེའི་
འོག་ཏུ་སེམས་བསྐྱེད་པ་ཡོད་པས་ཞེས་པའི་སྐྱོན་སྤོང་གིས་ཀྱང་སྐྱོན་སྤོང་མི་ནུས་ཏེ།
སྙིང་རྗེ་དང་སེམས་བསྐྱེད་སྔོན་དུ་སོང་བའི་གཉིས་སུ་མེད་པའི་ཡེ་ཤེས་བྱང་སེམས་ཀྱི་
རྒྱུར་ཇི་ལྟར་འགྱུར་ཞེས་པའི་སྐྱོན་ད་དུང་སྤོང་དགོས་པའི་ཕྱིར། །ཞེས་ཟེར་བའི་ལན་
བཤད་ཟིན་ནའང་། མ་གོ་འདུག་པས་བཤད་པར་བྱ་སྟེ། ཊཱིཀ་ཆེན་གྱི་ལུགས་ལ་ཐེག་
ཆེན་གྱི་རིགས་ཅན་དབང་རྣོན་ལ་སྙིང་རྗེ་དང་གཉིས་སུ་མེད་པའི་བློ་རྒྱུད་ལ་སྐྱེ་བའི་ཚེ།
དེ་མཚན་ཉིད་པ་གཅིག་རྒྱུད་ལ་སྐྱེ་ཡང་། བྱང་ཆུབ་ཀྱི་སེམས་རྒྱུད་ལ་སྐྱེ་བའི་ཚེ། སེམས་
བསྐྱེད་བཅོས་མ་དང་། བཅོས་མིན་གྱི་སེམས་བསྐྱེད་རྒྱུད་ལ་སྐྱེ་བའི་རིམ་པ་གཉིས་ཡོད་
པས། སེམས་བསྐྱེད་མཚན་ཉིད་པ་རྒྱུད་ལ་སྐྱེས་པའི་རྗེས་སུ་སྟོང་ཉིད་རྟོགས་པའི་ཤེས་
རབ་ཚོགས་ལམ་ཐོབ་མ་ཐག་པའི་བྱང་སེམས་ཀྱི་རྒྱུར་ཁས་མ་བླངས་པའི་ཕྱིར། དེ་
རྗེས་ཁྱེད་ཀྱིས་མདོར་ན་དོགས་གཅོད་མང་དུ་བྱས་པའི་མཐར། འདིར་གསུངས་པའི་
- 386 -



སྣ་
2)
(
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
སྙིང་རྗེ་དང་བྱང་ཆུབ་ཀྱི་སེམས་དང་། གཉིས་སུ་མེད་པའི་ཡེ་ཤེས་གསུམ། དེ་གསུམ་
མཚན་ཉིད་པ་མིན་པ་ཞིག་ཐོབ་འདུག་པས། ལེགས་པར་བསམས་ན་གཡང་ཟ་བའི་
བཤད་པའོ། །ཞེས་སྐུར་ཞུས་དང་བཅས་ཏེ་ལབས་འདུག་པ། སྐབས་འདིའི་སྙིང་རྗེ་
དང་སྟོང་ཉིད་རྟོགས་པའི་བློ་གཉིས་དེ་གཉིས་མཚན་ཉིད་པ་མིན་པར་ཁོ་བོ་ཅག་གིས་
ཁས་མ་བླངས་ཤིང་། སྐབས་འདིའི་བྱང་ཆུབ་ཀྱི་སེམས་སེམས་བསྐྱེད་མཚན་ཉིད་པ་
ཡིན་པའི་ཕྱིར་ཁྱོད་འདོད་པ་ནི། རྒྱུ་འབྲས་ཀྱི་རྣམ་དབྱེ་ལ་རྨོངས་ཤིང་། མཆོད་བརྗོད་
ཀྱི་གཞུང་ལ་གོ་བ་མ་རྙེད་པའི་གཏམ་དུ་འདུག་པས། གཡང་དེ་བས་ཁྱེད་རང་ཟ་བར་
སྣང་ངོ༌། །
གང་ཕྱིར་(༡༥༨ན)བརྩེ་ཉིད་ཅེས་སོགས་ཀྱི་སྐབས་སུ། ཁྱེད་ཀྱིས་སྙིང་རྗེ་ཆེན་
པོ་བར་དུ་སྤེལ་བ་ལ་ཆུ་དང་འདྲ་བ་ནི། བྱང་ཆུབ་ཀྱི་སེམས་བསྐྱེད་དུ་ཟིན་ཀྱང་སྙིང་
རྗེའི་ཆུས་ཡང་དང་ཡང་མ་བཅུས་ན། ངེས་པར་ཉན་ཐོས་དང་རང་སངས་རྒྱས་ཀྱི་མྱ་
ངན་ལས་འདས་པར་འགྱུར་རོ། །ཞེས་གསུངས་ཏེ། འཕགས་པ་གྲོལ་སྡེས་སྐད་ཅིག་
མ་བརྒྱད་པ་ལ་བྱམས་སོགས་ཚད་མེད་བཞི་མ་བསྒོམས་ན། སྐད་ཅིག་མ་དགུ་པ་ལ་
སེམས་ཅན་གྱི་ཁམས་ལ་ལྟོས་པ་མེད་པར་འགོག་པར་ལྟུང་། ཞེས་དང་། ས་བརྒྱད་པ་
སྤོས་པ་མཐའ་དག་བཀག་པའི་འགོག་པ་ལས་རྒྱལ་བ་རྣམས་ཀྱིས་སློང་བར་མ་མཛད་
ན། དེའི་ཚེ་ཉིད་དུ་མྱ་ངན་ལས་འདའ་བར་འགྱུར་རོ། །ཞེས་གསུངས་པ་དང་དོན་
གཅིག་སྟེ། རེ་ཞིག་སེམས་ཅན་གྱི་དོན་རྒྱུན་ཆད་པའི་དགོངས་པ་ཅན་གྱིས་མྱ་ངན་ལས་
འདས་པའོ། །ཞེས་ཟེར་བ་ནི་བསམ་བཞིན་དུ་རང་ཉིད་སྨ་འབེབས་པ་ལ་ཞུགས་པ་
ཡིན་ཏེ། ཉི་ཁྲི་སྣང་བར་མཐོང་བའི་ལམ་གྱི་སྐད་ཅིག་མ་བརྒྱད་པ་ལ་ནི། བྱང་ཆུབ་
སེམས་དཔའ་རྣམས་ལ་ཚད་མེད་པ་རྣམས་བསྒོམ་དགོས་པ་ཡིན་ཏེ། ཞེས་གསུངས་
པའི་མཐོང་ལམ་སྐད་ཅིག་བརྒྱད་པ་ས་བརྒྱད་པ་ལ་བཤད་པའི་ཕྱིར། དང་པོར་ང་ཞེས་
- 387-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བདག་ལ་ཞེན་གྱུར་ཅིང་། །ཞེས་པའི་སྐབས་སུ་ཁྱེད་ཀྱི། ཊཱིཀ་ཆེན་འགོག་པ་ན། ཁ་
ཅིག་སྡུག་བསྔལ་གཉིས་ཀྱི་སྟེང་དུ་ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅོག་པའི་
ཕྱིར། ཞེས་བསྣན་པ་ནི་གནད་མ་ཟིན་པ་སྟེ་འོག་ཏུ་འཆད་དོ། །ཞེས་སྨྲས་ནས། འོག་
ཏུ་སྐད་ཅིག་གིས་འཇིག་པ་འདི་ནི་ཁྱབ་པ་འདུ་བྱེད་ཀྱི་སྡུག་བསྔལ་གྱི་དོན་ཏེ། དེ་ཡང་
དངོས་སྨྲ་བ་དག་གིས་ཟག་མེད་(༡༥༨བ)ཀྱི་ཡེ་ཤེས་ཀྱང་སྐད་ཅིག་གིས་འཇིག་པར་
འདོད་པས་སྐད་ཅིག་གིས་འཇིག་པ་ཙམ་ལ་འདུ་བྱེད་ཀྱི་སྡུག་བསྔལ་དུ་མི་འདོད་པར།
ངེད་ཀྱི་དེ་ཡང་རྐྱེན་ལས་སྐྱེས། །ཞེས་ཀུན་འབྱུང་གི་གཙོ་བོ་སྲིད་པའི་རྐྱེན་གྱིས་འཕངས་
པའི་ཕུང་པོ་ཙམ་ལ་འདོད་ཀྱང་། འདིར་ནི། རྒྱུད་བླར། སླུ་བའི་ཆོས་ཅན་ཕྱིར། །ཞེས་
པའི་འགྲེལ་པར་མདོ་དྲངས་པ་ལས། མི་རྟག་པ་ཐམས་ཅད་སྡུག་བསྔལ་དུ་གསུངས་
པ་དང་། རྩ་ཤེར། འདུ་བྱེད་ཐམས་ཅད་སླུ་བའི་ཆོས། །དེས་ན་དེ་དག་བརྫུན་པ་
ཡིན། །ཞེས་གསུངས་པ་ལྟར་སྐད་ཅིག་གིས་འཇིག་པའི་མི་རྟག་པ་ཙམ་ལ་བཞེད་དེ།
འགྲེལ་པར་སྐད་ཅིག་རེ་རེ་ལ་མི་རྟག་པའི་སྡུག་བསྔལ་ཐོག་ཏུ་འབབས་པ་དང་། ཞེས་
གསུངས་པས་སོ། །ཞེས་ཁ་འཆལ་ལུང་ན་མེད་པ་ཞིག་བཏོན་འདུག་པ་འདི་ལ་ལན་བཤད་
པར་བྱ་སྟེ། དེ་ཡང་དང་པོར་ང་ཞེས་བདག་ལ་ཞེན་གྱུར་ཅིང་། །བདག་གི་འདི་ཞེས་
དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་དབང་མེད་པ་ཡི། །ཞེས་པས་སྤྱིར་
སེམས་ཅན་འཁོར་བའི་སྡུག་བསྔལ་གྱིས་མནར་ཚུལ་བཤད་ནས། སྡུག་བསྔལ་གྱིས་
མནར་བའི་སེམས་ཅན་སྤྱི་ཙམ་ལ་དམིགས་པའི་སྙིང་རྗེ་གཅིག་ལ་སེམས་ཅན་ཙམ་ལ་
དམིགས་པའི་སྙིང་རྗེར་འཆད་པས་སྐྱོན་དེ་དག་ག་ལ་ཡོད། དེས་ན་ཁྱབ་པ་འདུ་བྱེད་
ཀྱི་སྡུག་བསྔལ་གྱིས་ཉིན་རེ་བཞིན་དུ་བཅོག་པའི་ཕྱིར། ཞེས་སྐབས་འདིར་ངེས་པར་
སྦྱོར་དགོས་པ་ཡིན་ནོ། །དེ་ལྟ་མིན་ན། འོ་ན། དང་པོར་ང་ཞེས་བདག་ལ་ཞེན་གྱུར་
ཅིང༌། །བདག་གི་འདི་ཞེས་དངོས་ལ་ཆགས་བསྐྱེད་པ། །ཞེས་པའི་གཞུང་འདིས་
- 388 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སེམས་ཅན་ཙམ་ལ་དམིགས་པའི་སྙིང་རྗེ་དེ་བདེན་འཛིན་གྱི་དབང་གིས་འཁོར་བར་
འཁྱམས་པས་ཁྱད་པར་དུ་བྱས་པའི་(༡༥༩ན)སེམས་ཅན་ལ་དམིགས་པའི་སྙིང་རྗེ་བསྟན་
པར་ཐལ། སྐབས་འདིར་བདེན་འཛིན་གྱི་དབང་གིས་འཁོར་བར་འཁྱམས་ཚུལ་ཞིག་
འཆད་རིགས་པའི་ཕྱིར། ཁྱབ་པ་མེད་ན། སྐབས་འདིར་སྡུག་བསྔལ་གཉིས་ཀྱི་སྟེང་དུ་
ཁྱབ་པ་འདུ་བྱེད་ཀྱི་སྡུག་བསྔལ་གྱིས་བཅོག་པའི་ཕྱིར། ཞེས་བསྣན་པ་ནི་གནད་མ་
ཟིན་པའོ། །ཞེས་རང་ཉིད་ཀྱི་ཊིཀ་ཆེན་བཀག་པའི་སྟེང་དུ་དངོས་འགལ། འོ་ན་སྐབས་
འདིའི་འཇུག་འགྲེལ་དུ། སྡུག་བསྔལ་དང་པོ་གཉིས་ཀྱི་མནར་ཚུལ་བཤད་ནས། ཁྱབ་
པ་འདུ་བྱེད་ཀྱི་སྡུག་བསྔལ་གྱིས་མནར་ཚུལ་མི་འཆད་པའི་རྒྱུ་མཚན་གང་ཞེ་ན། ཁྱབ་
པ་འདུ་བྱེད་ཀྱི་སྡུག་བསྔལ་ཐ་མལ་པ་རྣམས་ཀྱིས་སྡུག་བསྔལ་གྱི་རང་བཞིན་དུ་རྟོགས་
དཀའ་བས་མ་བཤད་པ་ཙམ་ཡིན་ནོ། །ཁྱེད་ཀྱིས་མི་རྟག་པ་ཡིན་ན་ཁྱབ་པ་འདུ་བྱེད་
ཀྱི་སྡུག་བསྔལ་ཡིན་པས་ཁྱབ་ཅེས་ཟེར་བ་ནི་བློ་གྲོས་ཤིན་ཏུ་རིང་བའི་ལོག་རྟོག་ཡིན་
ཏེ། འགྲེལ་པ་ཚིག་གསལ་ལས། བྱས་པ་སྒྲ་མི་རྟག་པར་བསྒྲུབ་པའི་རྟགས་ཡང་དག་
ཏུ་ཞལ་གྱིས་བཞེས་ནས། བྱས་པའི་རྟགས་ཀྱི་སྒྲ་མི་རྟག་པར་བསྒྲུབ་པའི་སྒྲུབ་ངག་
ཡན་ལག་ལྔ་ལྡན་དུ་བཤད་དམ་མ་བཤད། ། མ་བཤད་ན་འགྲེལ་པ་ཚིག་གསལ་
ལས། དེ་ལ་ཇི་ལྟར་སྒྲ་མི་རྟག་སྟེ། བྱས་པ་མི་རྟག་པའི་ཕྱིར་རོ། །བྱས་པ་ནི་མི་
རྟག་པར་མཐོང་སྟེ། དཔེར་ན་བུམ་པ་བཞིན་ནོ། །དེ་བཞིན་སྒྲ་ཡང་བྱས་པ་ཡིན་ཏེ།
དེའི་ཕྱིར་བྱས་པ་ཉིད་ཀྱི་ཕྱིར་མི་རྟག་པ་ཡིན་ནོ། །ཞེས་ཉེ་བར་སྦྱར་བས་གསལ་བར་
བྱས་པའི་བྱས་པ་གཏན་ཚིགས་ཡིན་པ་དེ་བཞིན་དུ། ཞེས་གསུངས་པ་མ་མཐོང་བར་
ཟད། བཤད་ནས་སངས་(༡༥༩བ)རྒྱས་ཀྱི་ཡེ་ཤེས་ཆོས་ཅན། མི་རྟག་པ་ཐལ། བྱས་པ་
ཡིན་པའི་ཕྱིར། མ་གྲུབ་ན། དེ་བྱས་པ་ཡིན་པར་ཐལ། སངས་རྒྱས་ཀྱི་ས་ན་བྱས་པ་
ཡོད་པའི་ཕྱིར། མ་གྲུབ་ན། འཕགས་པ་ཐོགས་མེད་ཀྱི་རྒྱུད་བླའི་འགྲེལ་པར། ལམ་ནི་
- 389 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འདུས་བྱས་ཀྱི་མཚན་ཉིད་དུ་རྟོགས་ལ། ཞེས་བཤད་པ་མི་འཐད་པར་ཐལ། ལམ་
བདེན་ཡིན་ན་འདུས་བྱས་ཡིན་པས་མ་ཁྱབ་པའི་ཕྱིར། མ་གྲུབ་ན། རྣམ་མཁྱེན་ཆོས་
ཅན། དེར་ཐལ། དེའི་ཕྱིར། ཁོ་ན་རེ་རྒྱུད་བླ་ལས། ངོ་བོ་མེད་ཕྱིར་འཇིག་རྟེན་མགོན་
པོ་རྟག །ཅེས་གཟུགས་སྐུ་རྟག་པར་བཤད་པ་མི་འཐད་པར་ཐལ། སངས་རྒྱས་ཀྱི་ས་
ན་མི་རྟག་པ་ཡོད་པའི་ཕྱིར། ཞེས་ཟེར་ན་སྐྱོན་མེད་དེ། དེ་ལོངས་སྤྱོད་རྫོགས་སྐུ་རྒྱུན་
གྱི་རྟག་པ་ཡིན་པ་ལ་དགོངས་པའི་ཕྱིར། གལ་ཏེ་རྒྱུད་བླའི་འགྲེལ་པར་གང་མི་རྟག་པ་
དེ་ནི་སྐྱབས་མ་ཡིན། ཞེས་བཤད་པ་མི་འཐད་པར་ཐལ། སངས་རྒྱས་ཀྱི་ས་ན་མི་རྟག་
པ་ཡོད་པའི་ཕྱིར། ཞེས་ཟེར་ན། སྐྱོན་མེད་དེ། དེ་ནི་མ་རིག་བག་ཆགས་ཀྱི་སས་འདུས་
བྱས་པའམ་དྲི་མ་དང་བཅས་པའི་གནས་སྐབས་ལས་དྲི་མ་མེད་པའི་གནས་སྐབས་
གཞན་དུ་འགྱུར་བའི་གཞན་འགྱུར་གྱི་མི་རྟག་པ་ལ་དགོངས་པའི་ཕྱིར། ཁྱོད་ཀྱིས་རང་
ལུགས་འཇོག་པ་ན། སྙིང་རྗེ་གསུམ་གྱི་མཚན་ཉིད་ལ་རིམ་པ་བཞིན་དུ། སྡུག་བསྔལ་
དང་འགྱུར་བའི་སྡུག་བསྔལ་གྱིས་ཁྱད་པར་དུ་བྱས་པའི་འགྲོ་ལ་དམིགས་ནས་སྡུག་
བསྔལ་དེ་ལས་སྐྱོབ་བར་འདོད་པའི་རྣམ་པ་ཅན་དང༌། འདུ་བྱེད་ཀྱི་སྡུག་བསྔལ་གྱིས་
ཁྱད་པར་དུ་བྱས་པའི་འགྲོ་བ་ལ་དམིགས་ནས་སྡུག་བསྔལ་དེ་ལས་སྐྱོབ་པར་འདོད་
པའི་རྣམ་པ་ཅན་དང་། རང་བཞིན་སྟོང་པས་ཁྱད་པར་དུ་འགྲོ་བ་ལ་དམིགས་(༡༦༠ན)
ནས་སངས་རྒྱས་ཉིད་ཡང་དག་པར་ཐོབ་པར་འདོད་པའི་སྒོ་ནས་སྐྱོབ་པར་འདོད་པའི་
རྣམ་པ་ཅན་ཏེ། དང་པོའི་ཡུལ་ནི་སོ་སྐྱེ་དང་ཉན་རང་སློབ་པ་རྣམས་ཡིན་ལ། གཉིས་པའི་
ཡུལ་ནི་དེའི་སྟེང་དུ་ཉན་རང་མི་སློབ་པ་དང་ས་བཅུའི་རྗེས་ཐོབ་པ་གནས་པའི་བྱང་
སེམས་རྣམས་ཀྱང་ཡིན་ཅིང་། གསུམ་པའི་ཡུལ་ནི་དེ་དག་གི་སྟེང་དུ་ས་བཅུའི་མཉམ་
གཞག་ལ་གནས་པའི་བྱང་སེམས་རྣམས་ཀྱང་ཡིན་པར་ཤེས་པར་བྱའོ། །ཞེས་ཟེར་བ་
བྱས་འདུག་པ། དབུ་མ་ལ་འཇུག་པ་འདིར། དང་པོར་ང་ཞེས་བདག་ལ་ཞེན་གྱུར་
- 390 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཅིང་། །བདག་གི་འདི་ཞེས་དངོས་ལ་ཆགས་བསྐྱེད་པ། །ཟོ་ཆུན་འཕྱན་ལྟར་རང་
དབང་མེད་པ་ཡི། །འགྲོ་ལ་སྙིང་རྗེར་གྱུར་གང་དེ་ལ་འདུད། །ཅེས་པས་སྙིང་རྗེའི་
དམིགས་ཡུལ་གྱི་སེམས་ཅན་སྡུག་བསྔལ་གྱིས་མནར་ཚུལ་བཤད་ན། སྙིང་རྗེ་གསུམ་
གྱི་ཁྱད་པར་བཤད་པ་མི་འཐད་པར་ཐལ། སྐབས་འདིའི་སྙིང་རྗེའི་དམིགས་ཡུལ་གྱི་
སེམས་ཅན་ཡིན་ན། འཁོར་བ་པ་ཡིན་མི་དགོས་པའི་ཕྱིར། མ་གྲུབ་ན། ས་བཅུའི་བྱང་
འཕགས་རྣམས་ཆོས་ཅན། དེར་ཐལ། དེའི་ཕྱིར། རྟགས་དངོས། འདོད་ན། རྒྱལ་སྲས་
ཟླ་བ་ལས་བྱུང་སྲིད་མིན་སྲིད་པ་ཡིན། །ཞེས་པའི་རང་འགྲེལ་ལས། འདི་ནི་འཁོར་
བའི་ཁོངས་སུ་མ་གཏོགས་པས་སྲིད་པ་པ་མ་ཡིན་ཀྱང་སྲིད་པའི་དཔལ་ཏེ། ཞེས་བྱང་
སེམས་ས་གཉིས་པ་བ་དེ་འཁོར་བའི་ཁོངས་སུ་མི་གཏོགས་པར་བཤད་པ་མི་འཐད་
པར་ཐལ། དེ་འཁོར་བའི་སེམས་ཅན་ཡིན་པའི་ཕྱིར། ལན་མེད་དོ། །
གཞན་ཡང་། ཁྱེད་ ཀྱི་རོང་ཊིཀ་པས་རྒྱུད་བླའི་དགོངས་པ་བཤད་པ་དང་ནང་
འགལ་ཡོད་དེ། བྱང་སེམས་ས་དང་པོ་བ་ཆོས་ཅན་(༡༦༠བ)ཁྱོད་འཁོར་བའི་སེམས་
ཅན་མ་ཡིན་པར་ཐལ། ཁྱོད་ཀྱིས་འཁོར་བ་སྤངས་པའི་ཕྱིར། མ་གྲུབ་ན། དེ་དེར་ཐལ།
ས་དང་པོ་ནས་ཉན་རང་གི་སྤངས་རྟོགས་ཀྱི་རིགས་རྫོགས་པའི་ཕྱིར། འཁོར་གསུམ།
དེ་བཞིན་དུ་ཉན་ཐོས་དགྲ་བཅོམ་ཡང་འཕེན་ནོ། །གལ་ཏེ་ས་བཅུའི་བྱང་སེམས་རྣམས་
དང་ཉན་རང་དགྲ་བཅོམ་པ་རྣམས་སྙིང་རྗེའི་དམིགས་ཡུལ་ཡིན་ཏེ། སྙིང་རྗེ་ཆེན་པོ་
ཡིན་ན། སེམས་ཅན་ཐམས་ཅད་ལ་དམིགས་ནས་སྡུག་བསྔལ་དང་བྲལ་བར་འདོད་
པའི་རྣམ་པ་ཅན་ཡིན་དགོས་པའི་ཕྱིར་སྙམ་ན། སྐྱོན་མེད་དེ། ཐམས་ཅད་ཅེས་པ་སྤྱི་སྒྲ་
བྱེ་བྲག་ལ་འཇུག་པར་གསེར་ཕྲེང་གི་སྐབས་མང་པོར་གསུངས་པ་དེ་རིགས་པའི་ཕྱིར།
དེ་ལྟ་མ་ཡིན་ན་ཁྱེད་རང་གིས་སྙིང་རྗེ་གསུམ་གྱི་དམིགས་ཡུལ་སོ་སོར་ཕྱེ་བ་དང་ཁས་
བླངས་ནང་འགལ་བའོ། །
- 391 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡང་ཁྱེད་ཀྱིས་སེམས་བསྐྱེད་ལ་ཀུན་རྫོབ་སེམས་བསྐྱེད་དང་དོན་དམ་སེམས་
བསྐྱེད་ཀྱི་ཐ་སྙད་གསུངས་ཀྱང་། བྱང་སེམས་ལ་དོན་དམ་པའི་བྱང་སེམས་དང་ཀུན་
རྫོབ་པའི་བྱང་སེམས་ཀྱི་ཐ་སྙད་མ་གསུངས། ཊཱིཀ་ཆེན་བཀག་ནས། ཁྱོད་རང་གི་
ལུགས་ལ། དོན་དམ་སེམས་བསྐྱེད་ཐོབ་པ་དེ་ནས་བཟུང་སྟེ་བྱང་ཆུབ་སེམས་དཔའ་
ཞེས་བྱ་བའི་སྒྲ་ཉིད་ཀྱིས་བསྙད་པར་བྱ་བ་ཡིན་ཏེ། ཞེས་པའི་དོན་དུ་བྱས་འདུག་པ། འོ་ན།
བྱང་སེམས་སོ་སྐྱེ་ལ་བྱང་ཆུབ་སེམས་དཔའ་ཞེས་བྱ་བའི་སྒྲས་བསྙད་མི་རིགས་པར་ཐལ།
དམ་བཅའི་དེའི་ཕྱིར། འདོད་ན། བྱམས་པའི་རྣམ་པར་ཐར་པའི་མདོ་དང་འགལ། ཡང་
འདི་ནི་འཕགས་པ་བརྒྱད་པ་ཇི་ལྟར་དེ་ལྟར་ཉེ་བར་བསྟན། །ཞེས་པའི་འཕགས་པ་
བརྒྱད་པ་རྒྱུན་ཞུགས་ཞུགས་པ་ལ་བྱེད་པར་ཊིཀ་ཆེན་དུ་བཤད་པ་ལ། ཁྱེད་ཀྱིས་དེ་
ལྟར་(༡༦༡ན)འདོད་པར་རང་འགྲེལ་དང་འགལ། ཞེས་སྐྱོན་བཏང་ནས། ཁྱོད་རང་གི་
ལུགས་འཇོག་པ་ན། ཤེར་མདོ་དང་བསྟན་བཅོས་རྣམས་སུ། འཕགས་པ་བརྒྱད་པ་རྒྱུན་
ཞུགས་ཞུགས་པ་ལ་བཤད་ཀྱང་། འདིར་ནི་མདོ་ཀུན་ལས་བཏུས་སུ་རྒྱུན་ཞུགས་འབྲས་
གནས་ལ་འཕགས་པ་བརྒྱད་པར་བཤད་པས་དེའི་རྗེས་སུ་འབྲང་ཟེར་བ་ནི། མདོ་ཀུན་
ལས་བཏུས་མིག་གིས་མ་མཐོང་བར་ཧམ་པའི་ཕོ་ཚོད་བྱས་སྨྲས་འདུག་པས། ལན་གདབ་
དགོས་པའི་དགག་པ་མི་འདུག་ཀྱང་། འདི་ལྟ་བུའི་བསྙོན་གཏམ་ལ་ཡང་རྟོག་དཔྱོད་
གང་ཡང་མི་གཏོང་བར། གཏམ་དེ་ཉིད་ཚད་མར་འཛིན་པའི་རྗེས་འབྲང་རྣམས་ལ་
བཤད་པར་བྱ་སྟེ། མདོ་ཀུན་ལས་བཏུས་སུ་དད་པའི་སྟོབས་བསྐྱེད་པ་ལ་འཇུག་པའི་
ཕྱག་རྒྱའི་མདོ་དྲངས་པ་ལས། འཇམ་དཔལ། རིགས་ཀྱི་བུའམ་རིགས་ཀྱི་བུ་མོ་གང་
ལ་ལ་ཞིག་གིས་འཇིག་རྟེན་གྱི་ཁམས་ཐམས་ཅད་ཀྱི་རྡུལ་ཕྲ་ རབ་ཀྱི་རྡུལ་སྙེད་ཀྱི་
སེམས་ཅན་རྣམས་ལ་བསྐལ་པ་གང་གཱའི་ཀླུང་གི་བྱེ་མ་སྙེད་དུ། ཉིན་རེ་བཞིན་ལྷའི་
ཟས་རོ་སྣ་བརྒྱ་པ་དང་། ལྷའི་གོས་སྦྱིན་པ་བྱིན་པ་བས། གང་གཞན་ཞིག་གིས་སྟོན་པ་
- 392 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཞན་ལ་མི་སྟོན་པའི་དགེ་བསྙེན་དགེ་བ་བཅུའི་ལམ་དང་ལྡན་པ་ཞིག་ལ། འདི་ནི་
སངས་རྒྱས་བཅོམ་ལྡན་འདས་ཀྱི་བསླབ་པ་ལ་སློབ་པ་ཡིན་ནོ་སྙམ་བསམ་ནས། ཉིན་
གཅིག་ཟན་ བྱིན་ན། འདི་ནི་དེ་བས་བསོད་ནམས་ གྲངས་མེད་པར་བསྐྱེད་དོ། །དེ་
བཞིན་དུ་དགེ་སློང་དང་། དད་པས་རྗེས་སུ་འབྲང་བ་དང་། ཆོས་ཀྱི་རྗེས་སུ་འབྲང་བ་
དང་། བརྒྱད་པ་དང་། རྒྱུན་དུ་ཞུགས་པ་དང་། ལན་གཅིག་ཕྱིར་འོང་བ་དང་། ཕྱིར་མི་
འོང་བ་དང་། དགྲ་བཅོམ་པ་དང༌། རང་(༡༦༡བ)སངས་རྒྱས་དག་སྟེ། ཞེས་ཡུལ་སྔ་མ་
སྔ་མ་སྔར་བཤད་པ་ལྟ་བུའི་གྲངས་ལ། བསྐལ་པ་གང་གཱའི་ཀླུང་གི་བྱེ་མ་སྙེད་དུ་ཉི་མ་
རེ་རེ་བཞིན། ལྷའི་ཟས་རོ་བརྒྱ་པ་དང་། ལྷའི་གོས་སྦྱིན་པ་བས། ཡུལ་ཕྱི་མ་ཕྱི་མ་རེ་
རེ་ལ་ཉིན་གཅིག་ཟན་བྱིན་ན། སྔ་མ་བས་བསོད་ནམས་ཆེས་གྲངས་མེད་བསྐྱེད་པར་
གསུངས་ལ། ཁྱོད་ཀྱིས་བཤད་པ་དེ་མདོ་ཀུན་ལས་བཏུས་ཀྱི་མགོ་འཇུག་གང་ན་འདུག་
སྟོན་ཅིག ། །
འོ་ན་མདོ་ཀུན་ལས་བཏུས་ཀྱི་དོན་དེ་ལྟར་ཡིན་ན། བརྒྱད་པའི་གང་ཟག་ལ།
དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་རྣམ་གཞག་མི་འཐད་དམ་སྙམ་ན།
སྐྱོན་མེད་དེ། བརྒྱད་པའི་གང་ཟག་ལ་རྗེས་འབྲང་གཉིས་ཀ་འཇོག་པར་མངོན་པ་
མཛོད་ལས་གསུངས་པ་ལྟར་སྐབས་འདིར་བཞེད་ལ། མདོ་ཀུན་ལས་བཏུས་སུ་བཤད་
པ་རྗེས་འབྲང་གཉིས་པོ་ཚོགས་སྦྱོར་གྱི་གནས་སྐབས་ལ་དགོངས་པ་ཡིན་ནོ། །དེ་ལྟར་
ཡང་ཊིཀ་ཆེན་ལས། རྗེས་འབྲང་གཉིས་ནི་ཚོགས་སྦྱོར་ཀྱི་སྐབས་ཡིན་པར་གསལ་
བའི་ཕྱིར། ཞེས་གསུངས། དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པའི་
སྐབས་སུ་ཁྱེད་ཀྱི་རྗེ་ཙོང་ཁ་པའི་བཞེད་པ་སྐྱོར་བ་ན། བཞི་པ་རྟོག་པས་བཏགས་པའི་
འཆད་ཚུལ་དགག་པ་ནི། བོད་ཀྱི་དབུ་མའི་དགོངས་པ་འགྲེལ་བར་རློམ་པ་ཁ་ཅིག །
སྔར་གྱི་ས་བཅུ་པའི་ལུང་དོན་འཆད་པ་ན། རང་གི་ཡུལ་ཞེས་པའི་ཆེ་བ་ལ་གནས་པས་
- 393 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཞེས་པ་ནི་བྱང་སེམས་རང་ཡུལ་འགོག་པ་ཡང་དག་པའི་མཐའ་ཤེས་པའི་ཆེ་བའོ། །
ཞེས་དང་། འདི་ལ་དེ་ཁོ་ན་ཉིད་ཀྱི་རྟོགས་པའི་སྟེང་ནས་ཁྱད་པར་བཞག་དགོས་པར་
སྣང་ངོ༌། །ཞེས་ཊཱིཀ་ཆེན་གྱི་ལུགས་བསྐྱར་ནས། དེ་འགོག་པ་ན། དེ་ནི་(༡༦༢ན)ཁྱེད་
ཀྱི་ལུགས་ལ་འགལ་ཏེ། ཆོས་ཐམས་ཅད་རང་བཞིན་མེད་པར་རྟོགས་པ་ལས་གཞན་
པའི་དེ་ཁོ་ན་ཉིད་ཀྱི་རྟོགས་པ་མེད་ལ། དེ་ལ་ནི་ཐེག་པ་ཆེ་ཆུང་ཁྱད་པར་མེད་པར་ཁྱེད་
ཀྱིས་ཁས་བླངས་པའི་ཕྱིར་རོ། །ཞེས་ཟེར་བ་བྱས་འདུག་པ། མ་གོ་བའི་ལོག་རྟོག་ཡིན་
ཏེ། དགག་བྱ་རང་བཞིན་གྱིས་གྲུབ་པ་བཀག་པ་ཙམ་ལས་ཕྲ་བའི་སྟོང་ཉིད་མེད་ཀྱང་།
སེམས་རང་བཞིན་མེད་པའི་སྟོང་ཉིད་དེ་སྤང་བྱ་གློ་བུར་གྱི་དྲི་མ་དང་བྲལ་བའི་ཆ་ལ་
སྟོང་ཉིད་དུ་འཇོག་ཚུལ་ཡང་རྗེས་ཞལ་གྱིས་བཞེས་པ་ཁྱོད་ཀྱིས་མ་གོ་བས་ལན། དེས་
ན་ཉན་རང་དགྲ་བཅོམ་དང་ས་བདུན་པ་བ་གཉིས་ཀ་སྟོང་ཉིད་ཕྲ་མོ་རྟོགས་པར་
མཚུངས་ཀྱང་། ཡུལ་སྟོང་ཉིད་ཁྱད་པར་བ་ཞིག་ལ་སྙོམས་པར་འཇུག་ལྡང་བྱེད་ལུགས་
ཁྱད་པར་བ་ཞིག་གི་གོ་ནས་ས་བདུན་པ་བ་ལྷག་པར་སྟོན་པ་ཡིན་ཏེ། དེ་ཡང་འདིའི་
ཡུལ་གྱི་འགོག་པ་ནི། ཤེས་རབ་གནས་པས་འགོག་པ་ཐོབ་པར་འགྱུར། །ཞེས་པའི་
འགོག་པ་དེའོ། །དེ་ནི་ས་ལྔ་པ་མན་ཆད་ཀྱི་སྤང་བྱ་མ་ལུས་པར་སྤངས་པས་ཁྱད་པར་
དུ་བྱས་ཤིང་། ཤེར་ཕྱིན་ལྷག་པའི་སྟོབས་ཀྱིས་ཐོབ་པའི་དེ་བཞིན་ཉིད་དོ། །དེ་ལྟ་བུའི་
འགོག་པ་དེ་ལ་ས་དྲུག་པའི་སྐབས་སུ་མངོན་སུམ་དུ་རྟོགས་ནས་འདྲིས་པར་བྱས་པས།
ས་བདུན་པ་ཐོབ་ན་འགོག་པ་དེ་ལ་བྱ་རྫོགས་ཀྱི་སྐད་ཅིག་མའི་ཐུང་མཐའ་རེ་རེ་ལ་
མངོན་སུམ་དུ་འཇུག་ལྡང་བྱེད་ནུས་པ་ཡིན་པས། དེའི་སྒོ་ནས་ཟིལ་གྱིས་གནོན་ཚུལ་
བཤད་པ་ཡིན་ཏེ། གཞུང་རྩ་བར། རིང་དུ་སོང་བ་འདིར་ནི་སྐད་ཅིག་དང་། །སྐད་ཅིག་
ལ་ནི་འགོག་པར་འཇུག་འགྱུར་ཞིང་། །ཞེས་དང་། དེའི་འགྲེལ་པར། ས་བདུན་པ་རིང་
དུ་(༡༦༢བ)སོང་བ་འདིར་ནི་ས་དྲུག་པར་ཐོབ་པའི་འགོག་པ་དེ་ལ་བྱང་ཆུབ་སེམས་
- 394 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དཔའ་སྐད་ཅིག་དང་སྐད་ཅིག་ལ་སྙོམས་པར་འཇུག་པར་འགྱུར་ཏེ། ཞེས་གསུངས་
ཤིང༌། དེའི་ཤེས་བྱེད་དུ་ས་བཅུ་པའི་ལུང་དྲངས་སོ། །ཁྱོད་ཀྱིས་རང་ལུགས་འཇོག་པ་
ན་རང་གི་ཡུལ་ཤེས་པའི་ཆེ་བའི་དོན་ནི། ཐེག་ཆེན་རང་གི་ཐུན་མོང་མིན་པའི་ཡུལ་
སྤྲོས་པ་མཐའ་དག་བཀག་པའི་འགོག་པ་ཐོས་བསམ་གྱིས་ཤེས་པ་ཚོགས་སྦྱོར་ནས་
ཡོད། མངོན་སུམ་དུ་ཤེས་པ་ས་དང་པོ་ནས་ཡོད་ཀྱང་། དེའི་ཆེ་བ་ནི་མཚན་འཛིན་སླར་
མི་སྐྱེ་བའི་ཆོས་ཅན་དུ་བྱེད་པའི་ནུས་པ་ཡིན་ལ། དེ་ས་བདུན་པ་ནས་ཐོབ་པས་ཟིལ་
གྱིས་གནོན་ཞེས་པའི་དོན་ནོ། །ཞེས་ཟེར་བ་ནི་བླུན་པོའི་ཚོད་འཇོག་ཧ་ཅང་ཐལ་ཆེས་
པ་ཡིན་ཏེ། འོ་ན་བྱང་སེམས་ས་དང་པོ་བས་ཉན་རང་དགྲ་བཅོམ་བློའི་སྟོབས་ཀྱིས་
ཟིལ་གྱིས་གནོན་ནུས་པར་ཐལ། བྱང་སེམས་ས་དང་པོ་བས་སྤྲོས་པ་མཐའ་དག་བཀག་
པའི་སྟོང་ཉིད་དེ་མངོན་སུམ་དུ་རྟོགས། ཉན་རང་དགྲ་བཅོམ་པས་དེ་མངོན་སུམ་དུ་མ་
རྟོགས་པའི་ཕྱིར། འཁོར་གསུམ་མ་ཡིན་ནམ། ལར་ཁྱེད་དང་ཆེན་པོ་ཤཱཀ་མཆོག་པ་
གཉིས་ལས་རང་བཞིན་མེད་པ་སྟོང་ཉིད་མཚན་ཉིད་པ་མ་ཡིན་པ་དང་། ཡོད་མིན་མེད་
མིན་གྱི་མཐའ་བཞི་སྤྲོས་བྲལ་འམ་ཞིག་སྟོང་ཉིད་མཚན་ཉིད་པ་ཡིན་ཅིང་། ཉན་རང་
དགྲ་བཅོམ་པས་སྔ་མ་དེ་མངོན་སུམ་དུ་རྟོགས་ཀྱང་། ཕྱི་མ་དེ་གཏན་ནས་མ་རྟོགས་
པར་འདོད་པ་རང་རྟགས་དཔྱིས་ཕྱིན་པ་བསྟན་པ་ཡིན་ཏེ། འཇུག་འགྲེལ་དུ་དངོས་པོ་
རང་བཞིན་མེད་པར་ཡོངས་སུ་ཤེས་པ་དང་བྲལ་བའི་ཕྱིར། ཞེས་སོགས་ཀྱི་དོན་ཕྱོགས་
ཙམ་ཡང་མ་གོ་ཞིང་། འཇུག་པའི་སྟོང་ཉིད་ཀྱི་རབ་དབྱེ་(༡༦༣ན)འཆད་པའི་གཞུང་ལ་
མཛུབ་ཁྲིད་ཚར་གཅིག་ཙམ་ཡང་ཉན་མ་མྱོང་བར་བློ་རྩིང་གི་ཧམ་ཚིག་ཁོ་ནར་སྣང་
བའི་ཕྱིར། ཁྱེད་གཉིས་ལྟར་ན། མིག་ལ་སོགས་པ་དྲུག་པོ་ཡི། །རང་བཞིན་མེད་ཉིད་
གང་ཡིན་པ། །དེ་ནི་ནང་སྟོང་ཉིད་དུ་འདོད། །ཅེས་པའི་གཞུང་འདི་མཐའ་བཞི་དང་
བྲལ་བའི་སྤྲོས་བྲལ་གྱི་སྟོང་ཉིད་དེ་འཆད་རྒྱུ་ཡིན་ནམ། རང་བཞིན་མེད་པའི་སྟོང་ཉིད་
395 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དེ་འཆད་རྒྱུ་ཡིན། དང་པོ་ལྟར་ན། འོ་ན་གཞུང་འདི་གང་ཟག་གི་བདག་མེད་དང་ཆོས་
ཀྱི་བདག་མེད་ལ་སྟོང་ཉིད་དུ་བྱས་པའི་སྟོང་ཉིད་དེ་འཆད་བྱེད་མ་ཡིན་པར་ཐལ། འདི་
ནི་མཐའ་བཞི་དང་བྲལ་བའི་ཡོད་མིན་མེད་མིན་དེ་འཆད་བྱེད་ཡིན་པའི་ཕྱིར། ཁྱབ་པ་
ཁས། འདོད་ན། འཇུག་པ་ལས། བདག་མེད་འདི་ནི་འགྲོ་བ་རྣམ་དགྲོལ་ཕྱིར། །ཆོས་
དང་གང་ཟག་དབྱེ་བས་རྣམ་གཉིས་གསུངས། །དེ་ལྟར་སྟོན་པས་སླར་ཡང་འདི་ཉིད་
ནི། །གདུལ་བྱ་རྣམས་ལ་ཕྱེ་སྟེ་རྣམ་མང་གསུངས། །ཞེས་གང་ཟག་གི་བདག་མེད་དང་
ཆོས་ཀྱི་བདག་མེད་གཙོ་བོར་འཆད་བྱེད་ཀྱི་གཞུང་དུ་དཔལ་ལྡན་ཟླ་བས་བཤད་པ་དེ་
མི་འཐད་པར་ཐལ། འདོད་པའི་ཕྱིར། གཞན་ཡང་། སྟོང་ཉིད་ཀྱི་རབ་དབྱེ་འཆད་པའི་
གཞུང་འདི་རྣམས་གོང་དུ་རང་བཞིན་མེད་པ་སྟོང་ཉིད་དུ་བཤད་པའི་གྲུབ་དོན་འཆད་
བྱེད་ཀྱི་གཞུང་མ་ཡིན་པར་ཐལ། དེ་རྣམས་ཆོས་ཐམས་ཅད་རང་བཞིན་མེད་པ་སྟོང་
ཉིད་དུ་འཆད་བྱེད་ཀྱི་གཞུང་མ་ཡིན་པའི་ཕྱིར། འདོད་ན། གོང་དུ་ཆོས་ཐམས་ཅད་རང་
བཞིན་མེད་ པ་ སྟོང་ ཉིད་དུ་བཤད་པའི་གྲུབ་པའི་དོན་ འཆད་ བྱེད་ ཀྱི་ གཞུང་མེད་
པར་ཐལ་ལོ། །
གཞན་ཡང་། ཁྱོད་ཀྱིས་ཉན་རང་གིས་སྟོང་ཉིད་མ་རྟོགས་པའི་སྒྲུབ་བྱེད་དུ།
འཇུག་ (༡༦༣བ)འགྲེལ་ལས་བཤད་པའི་བསམ་གྱིས་མི་ཁྱབ་པའི་ཆོས་ཉིད་དེ་ནི།
བསམ་མི་ཁྱབ་སོགས་ཁྱད་པར་གྱིས། །ཞེས་པའི་སྐབས་ནས་བསྟན་པའི་ཆོས་ཉིད་
ཡིན་ལ། དེ་རྟོགས་པའི་སྒོ་ནས་ཐེག་དམན་ལས་ཁྱད་པར་དུ་འཕགས་པར། གང་གི་
ལམ་ནི་གཞན་དག་ལས། །ཁྱད་དུ་འཕགས་པས་ཁྱད་པར་ལམ། །ཞེས་པས་བསྟན་
ཟེར་བ་བྱས་འདུག་པ། མངོན་རྟོགས་རྒྱན་གྱི་ཁྱད་མཚན་འཆད་པའི་གཞུང་འདི་རྣམས་
རང་རྒྱུད་པའི་གྲུབ་མཐའ་གཙོ་བོར་འཆད་བྱེད་ཡིན་ལ། དེ་ཐལ་འགྱུར་བའི་ལུགས་ལ་
ཉན་རང་འཕགས་པས། བདེན་བཞིའི་ཆོས་ཉིད་བསམ་གྱིས་མི་ཁྱབ་པ་སོགས་ཐུགས་
- 396 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སུ་མ་ཆུད་པའི་སྒྲུབ་བྱེད་དུ་འདྲེན་པ་ནི། ཐལ་རང་གི་གྲུབ་མཐའི་རྣམ་དབྱེ་ལ་མཁས་
པ་ཞིག་གོ །
ཡང་ཊིཀ་ཆེན་དུ། དེས་ན་ལུགས་འདི་ལ་བདེན་འཛིན་ཤེས་སྒྲིབ་ཏུ་འཇོག་པའི་
ལུགས་ཀྱི་དེ་ལ་ཤེས་སྒྲིབ་ཆུང་འབྲིང་ཆེན་པོ་དགུར་བྱས་ནས། ས་གཉིས་པ་སོགས་
སྒོམ་ལམ་དགུས་ སྤོང་བའི་རྣམ་གཞག་ཁས་མི་ལེན་ཏེ། ད་དུང་འཆད་པར་འགྱུར་
རོ། །ཞེས་གསུངས་པ་ལ། ཁྱོད་ཀྱིས་འདི་ནི་མངོན་རྟོགས་རྒྱན་ལ་ཟུར་ཟ་བར་སྣང་
ཡང་། བདེན་འཛིན་ལ་དགུར་ཕྱེ་ནས་སྒོམ་ལམ་དགུས་སྤོང་བ་ནི་རྒྱན་གྱི་ལུགས་ཀྱང་
མ་ཡིན་པས་དགོངས་པ་མ་ལོན་ལ། ཤེས་སྒྲིབ་དགུར་ཕྱེ་ནས་སྒོམ་ལམ་དགུས་སྤོང་བ་
ཁས་མི་ལེན་པ་ནི། རང་གི་གྲུབ་མཐའ་ངན་པ་མི་འདོར་བར་རྒྱལ་ཚབ་བྱམས་པས་
ཤེར་ཕྱིན་གྱི་སྦས་དོན་དབུ་མར་འགྲེལ་པའི་ལུགས་འདོར་བར་སྣང་བས། སེམས་ཡོད་
རྣམས་ཀྱིས་འདི་ལ་དཔྱོད་ཅིག །ཀྱེ་མ་ལྟ་བའི་སྙིགས་མ་འདི་ལྟ་བུར་གྱུར་སྣང་ངོ༌། །
ཞེས་སྐུར་ཞུས་དང་བཅས་ཏེ་སྨྲས་སོ། །ཁོ་བོ་ཅག་གི་ལུགས་ལ་ཐལ་ (༡༦༤ན)རང་
གཉིས་ཀྱི་ལྟ་བ་ལ་མཐོ་དམའི་ཁྱད་པར་ཡོད་པས། སྤང་བྱ་སྒྲིབ་པ་ལ་ཡང་ཐལ་འགྱུར་
བའི་ལུགས་ལ་བདེན་འཛིན་ཉོན་སྒྲིབ་དང་། རང་རྒྱུད་པའི་ལུགས་ལ་བདེན་འཛིན་
ཤེས་སྒྲིབ་ཏུ་འདོད་པའི་ཁྱད་པར་བྱུང་བ་ཡིན་ལ། དེས་ན། ས་དགུ་ལ་ནི་ཆེན་པོ་ཡི། །
ཞེས་སོགས་ཀྱི་སྐབས་སུ་བདེན་འཛིན་ལ་དགུར་ཕྱེ་ནས་ས་དགུས་སྤོང་བའི་རྣམ་གཞག་
ཁས་ལེན། སྐབས་འདིར་ཤེས་སྒྲིབ་ལ་དགུར་ཕྱེ་ནས་དེ་ས་དགུའི་སྤོང་བའི་རྣམ་གཞག་
ཁས་མི་ལེན་པ་ཡིན་ནོ། །
དེ་ལ་ཁྱེད་ཀྱིས་རྩོད་ཡིག་ཏུ་འགྲོ་གླེང་འདི་བཏང་སྟེ། མངོན་རྟོགས་རྒྱན་དུ། ས་
དགུ་དང་སྒོམ་སྤངས་ཤེས་སྒྲིབ་དགུ་སྤང་གཉེན་དུ་སྦྱར་བ་འདི་ཁས་མི་ལེན་ན། དེ་
དྲང་དོན་ཡིན་པས་ཁས་མི་ལེན་པ་ཡིན་ནམ། རྒྱུ་མཚན་གཞན་གྱི་ཡིན། དང་པོ་ལྟར་ན་
- 397 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྐབས་དེ་ཉིད་དྲང་དོན་ཡིན་ནམ་མངོན་རྟོགས་རྒྱན་རིལ་པོ་དྲང་དོན་ཡིན། དང་པོ་
ལྟར་ན། གསལ་བར་དབང་ཕྱུག་སྤྱོད་པ་ཡིན། །ཕྱི་མ་ལྟར་ན། མགོན་པོ་བྱམས་པས་
ཤེར་ཕྱིན་གྱི་སྦས་དོན་འགྲེལ་བའི་བསྟན་བཅོས་འཛམ་གླིང་གི་རྒྱན་དེ་དྲང་དོན་དུ་
བྱས་ནས། ཞེས་སོགས་ངན་སྨྲས་དང་བཅས་ཏེ་སྨྲས་འདུག་པ། འོ་ན་མངོན་རྟོགས་
རྒྱན་དུ། གཟུང་དོན་རྟོག་པ་སྤོང་ཕྱིར་དང༌། །འཛིན་པའང་མི་སྤོང་ཕྱིར་དང་ནི། །ཞེས་
རང་རྒྱལ་སློབ་པ་རྣམས་ཀྱིས་རང་ལམ་དུ་གཟུགས་ཕྱི་རོལ་དོན་དུ་འཛིན་པའི་རྟོག་པ་
སྤོང་ནུས། ཤེས་པ་བདེན་པ་འཛིན་པའི་བདེན་འཛིན་མི་སྤོང་བར་བཤད་པ་དེ་དྲང་
དོན་ཡིན་ནམ། ངེས་དོན་ཡིན། དང་པོ་ལྟར་ན་དེ་ཀའི་ཐད་དེ་དྲང་དོན་ཡིན་ནམ།
མངོན་རྟོགས་རྒྱན་རིལ་པོ་དྲང་དོན་ཡིན། དང་པོ་ལྟར་ན་(༡༦༤བ)གསལ་བར་དབང་
ཕྱུག་སྤྱོད་པ་ཡིན། །ཞེས་པ་ཁྱེད་རང་ལ་མཚུངས་སོ། །གཉིས་པ་ལྟར་ན་ཁྱེད་རང་གིས་
ཇི་ལྟར་སྨྲས་པ་བཞིན། འཁོར་གསུམ། གལ་ཏེ་ངེས་དོན་ཡིན་ནོ་ཞེ་ན། འོ་ན་ཕྱི་དོན་
མེད་པར་ཐལ། གཟུང་དོན་རྟོག་པ་སྤོང་ཕྱིར་དང་། །ཞེས་སོགས་ངེས་དོན་སྒྲ་ཇི་བཞིན་
པ་ཡིན་པའི་ཕྱིར། དེས་ན་བསྟན་བཅོས་དེའི་ནང་ནས་གཞུང་གཅིག་དྲང་དོན་དུ་ཁས་
བླངས་པ་ལ། གཞུང་དེ་ཉིད་དྲང་དོན་ཡིན་ནམ། བསྟན་བཅོས་དེ་རིལ་པོ་དྲང་དོན་
ཡིན། ཞེས་པའི་དྲི་བ་ནི། རིག་པ་མི་ཤེས་པའི་རྣམ་འགྱུར་ཡིན་ཏེ། དཔེར་ན་རྣམ་
འགྲེལ་དུ། འབྱུང་སེམས་ཐ་དད་ཉིད་ཕྱིར་རོ། །ཞེས་པ་ལྟ་བུ་དྲང་དོན་དང་། ཇི་ལྟ་ཇི་
ལྟར་དོན་བསམས་པ། །ཞེས་སོགས་སེམས་ཙམ་པ་རང་ལུགས་ཀྱི་ལྟ་བ་སྟོན་པ་ངེས་
དོན་དུ་འདོད་མོད། ཁྱོད་ལྟར་ན་དཔལ་ལྡན་ཆོས་གྲགས་ལ། སྐབས་དེ་ཉིད་དྲང་དོན་
ཡིན་ནམ། བསྟན་བཅོས་རྣམ་འགྲེལ་རིལ་པོ་དྲང་དོན་ཡིན་ཞེས་དྲིས་ནས་དགག་དགོས་
པས། ཆོས་རྗེ་ས་པཎ་གྱིས། སྡོམ་གསུམ་རབ་དབྱེ་ལས། ཆོས་ཀྱི་གྲགས་པའི་གཞུང་
བཟུང་ནས། །བདག་ཉིད་ཆེན་པོའི་རིགས་པ་འགོག །ནགས་ན་གནས་པའི་སྤྲེའུ་
- 398 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རྣམས། །ལྗོན་པའི་ཤིང་ལ་མི་གཙང་འདོར། །ཞེས་གསུངས་པ་ནི་ཁྱེད་ལུང་བསྟན་པ་
ཡིན་ནོ། །དེ་དོན་ལ་སྦྱར་ན། སངས་རྒྱས་བསྟན་ལ་ཞུགས་རློམ་ནས། །མཁས་པའི་
གཞུང་ལུགས་མཐའ་དག་འགོག །སངས་རྒྱས་བསྟན་པའི་ལྗོན་ཤིང་ལ། །ལོག་བཤད་
མི་གཙང་མ་ལུས་འདོར། །ཞེས་སྦྱར་བར་བྱའོ། །
འོ་ན་མངོན་རྟོགས་རྒྱན་རིལ་པོ་དྲང་དོན་ཡིན་ནམ། ངེས་དོན་ཡིན་ཞེ་ན། སྤྱིར་
མངོན་རྟོགས་རྒྱན་གྱི་ནང་ན་ཐལ་རང་གི་གཞུང་དུ་མ་ཡོད་ཀྱང་། མངོན་(༡༦༥ན)
རྟོགས་རྒྱན་གྱི་ཡུམ་རྒྱས་འབྲིང་བསྡུས་གསུམ་གྱིས་བསྟན་པའི་སྟོང་ཉིད་ཕྲ་མོ་དེ་རིགས་
ཀྱི་སྐབས་སུ་གཏན་ལ་འབེབས་པས། ངེས་དོན་གྱི་བསྟན་བཅོས་སུ་འཇོག་ནུས་པ་
ཙམ་ཡིན་ཀྱང་། ཡུམ་རྒྱས་འབྲིང་བསྡུས་གསུམ་གྱི་སྦས་དོན་མངོན་རྟོགས་ཀྱི་རིམ་པ་
གཙོ་བོར་འགྲེལ་བའི་སྒྲ་ཇི་བཞིན་པའི་དྲང་དོན་གྱི་བསྟན་བཅོས་སུ་འཇོག་པ་ཡིན་
ནོ།། །།
སྟོན་པ་མཆོག་དང་དེ་སྲས་མཁྱེན་པའི་གཏེར། །མཐའ་བྲལ་དོན་གཟིགས་ཀླུ་སྒྲུབ་
ཟླ་བའི་ཞབས། །རྒྱལ་དང་རྒྱལ་སྲས་འཕགས་པ་ཡབ་སྲས་ཀྱི། །དགོངས་དོན་
མཐར་ཐུག་མཐའ་བྲལ་དབུ་མའི་ལམ། །ཕྱོགས་འདིར་རྒྱས་མཛད་འཇམ་དབྱངས་
ཙོང་ཁ་པ། སྲས་དང་བཅས་ལ་སྙིང་ནས་གུས་པས་འདུད། །ཐུབ་དབང་ཆོས་ཀྱི་རིན་
ཅེན་འབྱུང་ཁུངས་ནས། །ཟབ་ལམ་དབང་གི་རྒྱལ་པོ་རབ་བླངས་ཏེ། །ཐུབ་བསྟན་རྒྱལ་
མཚན་རྩེ་ལ་རབ་བཀོད་ནས། །ཐར་པའི་ལམ་བཟང་འདོད་རྒུར་རྩོལ་དེར་འདུད། །
ཐུབ་དབང་དགོངས་ཟབ་མཐར་ཐུག་ཀུན་གསལ་མ། །བློ་བཟང་ལེགས་བཤད་ནམ་
མཁའི་ནོར་བུ་ཡིས། །གསལ་བར་བྱས་ཚེ་ཐུབ་བསྟན་ནོར་འཛིན་མ། །ཕན་བདེའི་འོད་
སྟོང་ཟེར་གྱིས་ཁེངས་པ་ན། །ནག་ཕྱོགས་རླུང་ཤུགས་དྲག་པོས་ཡིད་བསྐྱོད་དེ། །ཕྲག་
དོག་རླབས་ཀྱི་འཕྲེང་བ་ཆེས་གཡོ་བའི། །མཁས་རློམ་ཆུ་གཏེར་དུ་མས་ཟབ་མོའི་ལམ། །
- 399 -



OAD
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
སྒྲིབ་བྱེད་ཉེས་བཤད་ཆུ་འཛིན་འཁྲིགས་པ་དག །དེ་ཚེ་བདག་གི་ཡོངས་འཛིན་དམ་པ་
ཡིས། །ལུང་རིགས་མགྱོགས་འགྲོ་དྲག་པོས་འགོག་བྱེད་པའི། །རབ་བྱེད་རྣམ་གཉིས་
བརྩམས་པའི་འཕྲོ་ཉིད་ནི། །བདག་གི་(༡༦༥བ)བགོ་སྐལ་ཉིད་དུ་གནང་བས་ན། །
ལུང་དང་རིགས་པས་བརྒྱན་ཏེ་བཤད་པར་བྱ། ་ །ངེས་དོན་མདོ་དང་དེ་ཡི་དགོངས་
འགྲེལ་གྱིས། །ངེས་དོན་མཐར་ཐུག་སྟོན་པའི་བསྟན་བཅོས་དང་། །གཟུར་གནས་
མཁས་པའི་ཚོགས་རྣམས་དབང་པོར་གསོལ། །
རྗེ་བཙུན་ཐམས་ཅད་མཁྱེན་པ་ཙོང་ཁ་པ་ཆེན་པོ། འཕགས་པ་ཡབ་སྲས་ཀྱི་ལུགས་
བཟང་གསལ་བར་ཕྱེ་བས། སྐལ་བཟང་མང་པོ་ཐར་པའི་ལམ་ལ་བཀོད་པ་ན། གོ་
ཤཱཀ་གཉིས་ཕྲག་དོག་སྐྱེས་ཏེ། དགག་པའི་བསྟན་བཅོས་མང་དུ་བྲིས་འདུག་པ་ལ། བདག་
གི་བླ་མ་དམ་པ་རྗེ་བཙུན་ཆོས་ཀྱི་རྒྱལ་མཚན་གྱིས། ཤཱཀ་ལན་རྫོགས་པར་མཛད་ནས།
གོ་ལན་གྱི་འཕྲོ་ལུས་འདུག་པ། བདག་གིས་མདོར་བསྡུས་ཙམ་ཞིག་བརྗོད་པར་བྱ་སྟེ།
དེ་ཡང་གོ་བོས་དཀའ་འགྲེལ་དུ། ཡང་ས་བདུན་པའི་གནས་སྐབས་སུ་འཆད་པ་ལྟར་
སེམས་ཀྱི་སྐད་ཅིག་རེ་རེ་ལ་འགོག་པ་ཡང་དག་པའི་མཐའ་ལ་འཇུག་ལྡང་བྱེད་པ་འདི་
ནས་ནུས་ལ་ས་འོག་མར་མི་ནུས་པར་གསུངས་པ་ཡིན་ནོ་ཞེས་བདག་གི་བླ་མ་དམ་པ་
གསུངས་པ་ལྟར་ལེགས་ཏེ། མོས་སྤྱོད་དུ་སེམས་དང་དེ་ཁོ་ན་ཉིད་གཉིས་རོ་གཅིག་ཏུ་
མ་སོང་བའི་སྟོང་ཉིད་ཀྱི་ཏིང་ངེ་འཛིན་ལ་དུས་ཐུང་ངུར་འཇུག་ལྡང་བྱེད་པ་མི་དགའ་ཡང་།
སེམས་དང་དེ་ཁོ་ན་ཉིད་གཉིས་ཆུ་ལ་ཆུ་བཞག་པ་ལྟར་སོང་བའི་འཕགས་པའི་སྐབས་
སུ་འཇུག་ལྡང་གི་ཚུལ་དེ་ཤིན་ཏུ་དཀའ་བའི་ཕྱིར་རོ། །ཞེས་བྲིས་པ་ནི་ཕྱིན་ཅི་ལོག་སྟེ།
འོ་ན་སངས་རྒྱས་ཀྱི་སར་དེ་ཁོ་ན་ཉིད་ལ་འཇུག་ལྡང་གཏན་མི་ནུས་པར་འགྱུར་ཏེ།
སེམས་དང་དེ་ཁོ་ན་ཉིད་གཉིས་རོ་གཅིག་ཏུ་མ་སོང་བའི་སྐབས་ལས། སོང་བའི་སྐབས་
དེ་ཁོ་ན་ཉིད་ལ་འཇུག་ལྡང་ཤིན་ཏུ་དཀའ་(༡༦༦ན)བའི་ཕྱིར་རོ། །ཞེས་བྲིས་པ་ནི་
- 400 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འབྲེལ་མེད་ཀྱི་དགག་པ་སྟེ། ཊཱིཀ་ཆེན་དུ་དེ་ལྟར་གསུངས་པའི་དོན་ནི། སེམས་དང་དེ་
ཁོ་ན་ཉིད་རོ་གཅིག་ཏུ་མ་སོང་བའི་ཏིང་ངེ་འཛིན་ཏེ་སྟོང་ཉིད་དོན་སྤྱིའི་ཚུལ་གྱིས་རྟོགས་
པ་ནི་མོས་སྤྱོད་ཀྱི་ཚེ་ཡོད་ཅིང་། སེམས་དང་དེ་ཁོ་ན་ཉིད་ཆུ་ལ་ཆུ་བཞག་པ་བཞིན་དུ་
རོ་གཅིག་ཏུ་སོང་བའི་ཏིང་ངེ་འཛིན་དེ་ཁོ་ན་ཉིད་ལ་གཉིས་སྣང་ནུབ་པ་འཕགས་པའི་
ཚེ་ཡོད་ལ། སྤྱིར་སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཏིང་ངེ་འཛིན་ལ་དུས་ཐུང་
ངུར་འཇུག་ལྡང་བྱེད་སླ་ཞིང་། སྟོང་ཉིད་ལ་གཉིས་སྣང་ནུབ་པའི་ཏིང་ངེ་འཛིན་ལ་
དུས་ཐུང་ངུར་འཇུག་ལྡང་བྱེད་པ་དཀའ་ཞེས་པའི་དོན་ཡིན་པའི་ཕྱིར། རྟགས་གཉིས་
ཀ་གྲུབ་སྟེ། སྟོང་ཉིད་དོན་སྤྱིའི་ཚུལ་གྱིས་རྟོགས་པའི་ཏིང་ངེ་འཛིན་ལ་དུས་ཐུང་ངུར་
འཇུག་ལྡང་བྱེད་ནུས་པའི་སོ་སྐྱེ་ཡོད། སྟོང་ཉིད་མངོན་སུམ་དུ་རྟོགས་པའི་ཏིང་ངེ་འཛིན་
ལ་དུས་ཐུང་ངུར་འཇུག་ལྡང་བྱེད་ནུས་པའི་སོ་སྐྱེ་མེད་པའི་ཕྱིར། །
ཡང་དེའི་མཇུག་ཐོགས་སུ། ཉན་རང་དགྲ་བཅོམ་མོས་སྤྱོད་ཀྱི་སྐབས་སུ་བློའི་
སྟོབས་ཀྱིས་ཟིལ་གྱིས་གནོན་ནུས་ཞེས་པ་ནས། ཚུལ་བཞིན་དུ་སྨྲ་བ་ལ་གནས་པ་གྱིས་
ཤིག །ཅེས་པའི་བར་གྱི་བབ་ཅོལ་གྱི་ཚིག་མང་དུ་བྲིས་འདུག་པ་རྣམས་ནི་གོང་འོག་གི་
ལན་བཤད་པ་རྣམས་ཀྱིས་ཁེགས་པར་འགྱུར་བས་མ་བྲིས་སོ། །
ཡང་དེའི་མཇུག་ཐོགས་སུ། ཊིཀ་ཆེན་གྱི་ལུང་དེ་ཁོ་ན་ཉིད་ཀྱི་ལྟ་བ་མ་རྙེད་ཀྱང་།
ཞེས་སོགས་བཀོད་ནས། དེ་ལ་དགག་པ་བརྗོད་ན། དེ་ཁོ་ན་ཉིད་མ་རྟོགས་ཀྱང་མི་
རྟག་སོགས་བཅུ་དྲུག་རྟོགས་པའི་བློ་དེས་གང་ཟག་གི་བདག་མེད་རྟོགས་ཀྱང་གང་
ཟག་གི་བདག་མེད་མཚན་ཉིད་ཚང་བ་མ་རྟོགས་པའི་ཁྱད་པར་དེ་མངོན་(༡༦༦བ)པའི་
ལུགས་ཡིན་ནམ། དབུ་མ་ཐལ་འགྱུར་བའི་ལུགས་ཡིན། དང་པོ་ལྟར་ན་མི་འཐད་དེ།
ལུགས་དེ་ལ་དེ་ལས་གཞན་པའི་གང་ཟག་གི་བདག་མེད་རྟོགས་པར་བྱར་མེད་པའི་
ཕྱིར། ཕྱི་མ་ཁས་ལེན་པར་སྣང་ཡང་། དེ་ནི་གནད་གཏན་མ་ཟིན་པ་སྟེ། ལུགས་དེ་ལ་
- 401 -



རྗེ
བ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གང་ཟག་བདེན་མེད་དུ་མ་རྟོགས་པར་གང་ཟག་གི་བདག་མེད་རྟོགས་པ་ཙམ་ཡང་
གཞག་ཏུ་མི་རུང་བའི་ཕྱིར་ཏེ། གང་ཟག་བདེན་མེད་དུ་མ་རྟོགས་པ་ཕྱི་རོལ་པས་
བཏགས་པའི་རྟག་གཅིག་རང་དབང་ཅན་གྱི་བདག་མེད་པར་མཐོང་བ་ཙམ་གྱིས་གང་
ཟག་གི་བདག་མེད་རྟོགས་པར་འཇོག་པར། གཞུང་འདིར་དགག་པ་ཡང་ཡང་མཛད་
པའི་ཕྱིར་རོ། །ལུགས་འདི་ལ་དེ་ཁོ་ན་ཉིད་མ་མཐོང་བར་མི་རྟག་སོགས་བཅུ་དྲུག་
མངོན་སུམ་དུ་རྟོགས་པ་ཡང་མི་སྲིད་དེ། དེ་མངོན་སུམ་དུ་རྟོགས་པ་ལ་འགོག་བདེན་
དང་ལམ་བདེན་གྱི་མཚན་ཉིད་བརྒྱད་པོ་མངོན་སུམ་དུ་རྟོགས་དགོས། དེ་མངོན་སུམ་
དུ་རྟོགས་པ་ལ་འགོག་བདེན་དང་ལམ་བདེན་མངོན་སུམ་དུ་རྟོགས་དགོས་པའི་ཕྱིར་ཏེ།
འགོག་བདེན་མངོན་སུམ་དུ་རྟོགས་ན་དོན་དམ་བདེན་པ་མངོན་སུམ་དུ་རྟོགས་དགོས་
པའི་ཕྱིར། ཞེས་བྲིས་འདུག་པའི་ཐལ་འགྱུར་དང་པོ་མི་འཐད་དེ། ཊིཀ་ཆེན་ལས། དེ་
ཁོ་ན་ཉིད་མ་རྟོགས་ཀྱང་མི་རྟག་སོགས་བཅུ་དྲུག་གཏན་ལ་ཕེབས་པ་དང་། ཞེས་པའི་
མི་རྟག་སོགས་བཅུ་དྲུག་ནི། མངོན་པ་གོང་འོག་གཉིས་ནས་བཤད་པའི་རིགས་པའི་མི་
རྟག་སོགས་བཅུ་དྲུག་ཡིན་པ་ཁྱོད་རང་གིས་དྲངས་པའི་ཊིཀ་ཆེན་འདི་ཉིད་དུ་གསལ་
བའི་ཕྱིར་ཏེ། འདིའི་སྐབས་ཀྱི་གང་ཟག་གི་བདག་མེད་དེ་རགས་པའི་གང་ཟག་གི་
བདག་མེད་ལ་འདི་ཉིད་དུ་བཤད་པའི་ཕྱིར་ཏེ། ཊིཀ་(༡༦༧ན)ཆེན་ལས། གོམས་པ་
ལས་གང་ཟག་གི་བདག་མེད་རགས་པ་མངོན་སུམ་དུ་མཐོང་བ་དང་ཞེས་དང་། འདིའི་
མཇུག་ཏུ་སྔར་བཤད་པའི་གང་ཟག་གི་བདག་མེད་རགས་པ་རྟོགས་པའི་ལམ་ལ་གོམས་
པར་བྱས་པས་སྤོང་ནུས་སོ། །ཞེས་གསུངས་པའི་ཕྱིར། ཐལ་འགྱུར་གཉིས་པ་ཡང་
འདིས་ཁེགས་པར་འགྱུར་རོ། །
ཡང་ཁྱེད་ཀྱིས། དེས་ན་མི་རྟག་སོགས་བཅུ་དྲུག་མངོན་སུམ་དུ་རྟོགས་པ་ལ་མཐོང་
ལམ་ཐོབ་དགོས་པར་བཞེད་པ་ནི་གྲུབ་མཐའ་སྨྲ་བ་བཞི་ཀ་མཐུན་ལ། ཞེས་སོགས་
- 402 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
འབྲེལ་མེད་མང་དུ་བྲིས་འདུག་པ་རྣམས་ནི། ཐལ་འགྱུར་ལྟར་སྣང་འབའ་ཞིག་ཡིན་ཏེ།
ཊིཀ་ཆེན་ལས་ཀྱང་མཐོང་ལམ་མ་ཐོབ་པར་མི་རྟག་སོགས་བཅུ་དྲུག་མངོན་སུམ་དུ་
རྟོགས་པར་མ་གསུངས་ཤིང་། ཁྱེད་རང་ཡང་མི་འདོད་པའི་ཕྱིར། དེའི་མཇུག་ཏུ་ཁྱེད་
ཀྱིས། དེས་ན་གང་ཟག་གི་བདག་མེད་ལ་ཕྲ་རགས་གཉིས་སུ་ཕྱེ་བ་དང་། མཚན་ཉིད་
རྫོགས་མ་རྫོགས་གཉིས་སུ་ཕྱེ་བ་ནི། རང་གར་རྟོག་པས་བཏགས་པ་ཁོ་ན་སྟེ། དངོས་
སྨྲ་བས་ཕུང་པོའི་ངོ་བོར་གྱུར་པའི་བདག་དང་། དེ་ལས་དོན་གཞན་པའི་བདག་མེད་
པར་རྟོགས་པས་གང་ཟག་གི་བདག་མེད་རྟོགས་པར་འདོད་པ་དེ་ནི་དབུ་མ་ཐལ་
འགྱུར་བས་ཁས་མི་ལེན་པའི་ཚུལ་མ་ཤེས་པར་དེ་རང་ལུགས་ཀྱི་བདག་མེད་རགས་པ་
རྟོགས་ཚུལ་དུ་བྱས་འདུག་པའི་ཕྱིར་རོ། །ལམ་དེས་མངོན་པ་ནས་བཤད་པའི་དམིགས་
རྣམ་ཅན་གྱི་ཉོན་མོངས་མངོན་གྱུར་མྱོང་། ལུགས་འདིའི་བདེན་འཛིན་ཉོན་མོངས་ཅན་
གྱི་མ་རིག་པར་བཤད་པ་དང་། དེའི་དབང་དུ་བྱས་པའི་ལྟ་བ་དང་ལྟ་མིན་གྱི་ཉོན་
མོངས་རྣམས་ནི་མངོན་གྱུར་ཡང་སྤོང་མི་ནུས་ཞེས་པ་ཡང་། གྲུབ་ (༡༦༧བ)མཐའི་
འདོད་ཚུལ་དང་། དོན་གྱི་གནས་ཚུལ་མ་ཕྱེད་པའི་གཏམ་དུ་སྣང་སྟེ། མངོན་པའི་
ལུགས་ལ་དེ་ནས་བཤད་པའི་དམིགས་རྣམ་ཅན་གྱི་ཉོན་མོངས་ལས་གཞན་པའི་ཉོན་
མོངས་མི་འདོད། ལུགས་འདི་ལ་ཉོན་མོངས་ཅན་གྱི་མ་རིག་པ་དང་། དེའི་དབང་དུ་བྱས་
པའི་ལྟ་བ་དང་ལྟ་མིན་གྱི་ཉོན་མོངས་ལས་གཞན་པའི་ཉོན་མོངས་མི་བཞེད་པའི་ཕྱིར་
ཏེ། བཞི་བརྒྱ་པ་ལས། ལུས་ལ་ལུས་དབང་ཇི་བཞིན་དུ། །གཏི་མུག་ཀུན་ལ་གནས་
གྱུར་ཏེ། །དེའི་ཕྱིར་ཉོན་མོངས་ཐམས་ཅད་ནི། གཏི་མུག་བཅོམ་པས་བཅོམ་པར་འགྱུར། །
ཞེས་གསུངས་པས་སོ། །མངོན་པ་ནས་བཤད་པའི་ཉོན་མོངས་གཉིས་ཐ་དད་དུ་ཡོད་
ན། གང་ཟག་གཅིག་གི་རྒྱུད་ལ་ཐ་དད་དུ་ཡོད་པ་ཡིན་ནམ། གང་ཟག་སོ་སོ་ལ་སོ་སོར་
ཡོད་པ་ཡིན་ཞེས་དྲིས་ན་བློ་གཟུ་བོས་ཅི་སྨྲ། འཇོག་ཚུལ་འདི་ལ་བལྟས་ན་དེང་སང་གི་དགེ་
- 403 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
བཤེས་རྟོག་དཔྱོད་འཆུག་པ་ཞེལ་བ་གཅིག་གི་ཐུགས་རབ་ཀྱང་མེད་པ་འདྲའོ། །དེས་
ན་དེ་ཁོ་ན་ཉིད་མ་རྟོགས་ཀྱང་མི་རྟག་སོགས་བཅུ་དྲུག་རྟོགས་པ་ལུགས་འདི་ལ་གཏན་
ནས་མི་སྲིད་པས། གང་ཟག་དེ་སྤྱོད་འཇུག་གི་གཞུང་དང་སྦྱར་ནས་འཆད་པ་ནི་གཞུང་
ལུགས་ཚད་ལྡན་གྱི་ཞབས་འདྲེན་པའོ། །གཞུང་དེའི་སྲེད་འདི་ཉོན་མོངས་ཅན་མིན་
ཡང་། །ཀུན་རྨོངས་བཞིན་དུ་ཅི་སྟེ་མེད། །ཅེས་པ་དང་ཡང་འགལ་ཏེ། དེའི་རྒྱུད་ཀྱི་
སྲེད་པ་དེ་ཉོན་མོངས་ཅན་གྱི་སྲེད་པར་ཁས་བླངས་པའི་ཕྱིར་རོ། །གལ་ཏེ་མངོན་པ་
ནས་བཤད་པའི་ཉོན་མོངས་ཅན་གྱི་སྲེད་པ་མ་ཡིན་ཞེས་པའི་དོན་དུ་འཆད་ན་ཡང་དེའི་
ཁྱད་པར་བཀག་ཟིན་ཏོ། །
ཡང་། དེས་ན་གང་ཟག་རང་རྐྱ་ཐུབ་པའི་རྫས་ཡོད་དུ་འཛིན་པའི་བདེན་འཛིན་
གྱིས་དྲངས་པའི་སྲེད་པ་མངོན་གྱུར་པ་རེ་ཞིག་སྤངས་ཀྱང༌། (༡༦༨ན)གང་ཟག་ངོ་བོ་
ཉིད་ཀྱིས་གྲུབ་པའི་འཇིག་ལྟས་དྲངས་པའི་སྲེད་པ་ཅི་སྟེ་མེད་ཅེས་པ་ལ་འཆད་པ་ཡང་
མི་འཐད་དེ། བདེན་འཛིན་སྔ་ཕྱི་གཉིས་ལ་ཁྱད་པར་མི་སྣང་བའི་ཕྱིར་དང་། སྲེད་པ་ཕྱི་
མ་ཉོན་མོངས་ཅན་མ་ཡིན་པར་ཐལ་བའི་ཕྱིར་རོ། །དེས་ན་སྤྱོད་འཇུག་གི་གཞུང་གི་
དགོངས་པ་ནི། རྒྱུད་བླ་ལས་གསུངས་པ་ལྟར། ཉན་རང་དགྲ་བཅོམ་གྱིས་ལས་དང་
ཉོན་མོངས་པའི་དབང་གིས་བྱུང་བའི་སྐྱེ་རྒ་ན་འཆི་སྤངས་ཀྱང་། ཐེག་ཆེན་གྱི་མདོ་
ལས་བཤད་པའི་མཚན་མེད་མཐའ་དག་མ་རྟོགས་པས་མ་རིག་བག་ཆགས་ཀྱི་ས་དང་།
ཟག་མེད་ཀྱི་ལས་ལས་བྱུང་བའི་སྐྱེ་རྒ་ན་འཆི་མ་སྤངས་ཤིང་། མཐར་ཐུག་གི་མྱང་
འདས་ཀྱང་མ་ཐོབ་ཅེས་པའི་དོན་ཡིན་ཏེ། ཉན་ཐོས་ཀྱི་སྡེ་སྣོད་ཉིད་ལས། མཐར་ཐུག་
གི་ཐེག་པ་གསུམ་ག་ཐོབ་པ་ཡིན་གྱི་ཐེག་པ་ཆེན་པོ་བཀའ་མ་ཡིན་པར་འདོད་པ་
བཀག་ནས་ཐེག་ཆེན་བཀར་སྒྲུབ་པའི་སྐབས་ཡིན་པའི་ཕྱིར་རོ། །ཀྱེ་སྐལ་ལྡན་དག་
ལེགས་བཤད་དང་ཉེས་བཤད་ཀྱི་བླང་དོར་ཤེས་པར་གྱིས་ཤིག །ཁོ་བོ་ལ་གང་ཟག་
404 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རིས་སུ་བཅད་པའི་ཕྱོགས་ལྷུང་ཡོད་པ་མིན་གྱི་ཐར་པ་འདོད་ཀྱང་སྐལ་བ་དམན་པ་
དག་ལ་སྙིང་བརྩེ་བས་བཤད་པ་ཡིན་ནོ། །ཞེས་བྲིས་འདུག་པ་འདི་རྣམས་ནི་རང་གིས་
རང་མཚང་སྟོན་པར་བྱེད་ཅིང་སྐྱེས་བུ་དམ་པ་རྣམས་སྨོད་པའི་ལས་ངན་གསོག་པའི་
གཏམ་དུ་འདུག་པས། དེ་ལན་དེ་འཇལ་བྱས་ན་སྡིག་ཆེ་བ་ལས་མི་འདུག །སྐབས་སུ་
གང་བབ་ཅིག་བརྗོད་ན། གང་ཟག་གི་བདག་མེད་ལ་ཕྲ་རགས་དང་། མཚན་ཉིད་
རྫོགས་མ་རྫོགས་གཉིས་སུ་ཕྱེ་བ་ནི་རང་གར་རྟོག་པས་བཏགས་པ་ཁོ་ན་སྟེ། ཞེས་པ་
ནི་ཟེར་རྒྱུས་ཕོངས་པའི་(༡༦རབ)དགག་པ་ཡིན་ཏེ། གང་ཟག་རང་རྐྱ་ཐུབ་པའི་རྫས་
ཡོད་ཀྱིས་སྟོང་པའི་བདག་མེད་ནི་གང་ཟག་གི་བདག་མེད་རགས་པ་དང་། གང་ཟག་
རང་བཞིན་གྱིས་མེད་པ་གང་ཟག་གི་བདག་མེད་ཕྲ་མོར་འཇོག་པ་ནི་དེ་གཉིས་ལ་
རྟོགས་དཀའ་སླའི་ཁྱད་པར་ཡོད་པས། རགས་པ་དང་ཕྲ་བར་བཞག་པ་ཡིན་པའི་ཕྱིར།
དཔེར་ན། ཕ་རོལ་དུ་ཕྱིན་པ་དྲུག་སྔ་མ་སྔ་མ་ཉམས་སུ་ལེན་སླ་ཞིང་། ཕྱི་མ་ཕྱི་མ་ཉམས་སུ་
ལེན་དཀའ་བས་ཕྲ་རགས་ཀྱི་ཁྱད་པར་དང་། བརྡ་ལས་བྱུང་བའི་སྐྱབས་འགྲོ་ལས་
ཆོས་ཉིད་ཀྱི་ཐོབ་པའི་སྐྱབས་འགྲོ་ཐོབ་དཀའ་བས་རགས་པ་དང་ཕྲ་བ་བཞག་པ་དང་།
ཀུན་རྫོབ་སེམས་བསྐྱེད་ལས་དོན་དམ་སེམས་བསྐྱེད་ཐོབ་དཀའ་བས་དེ་གཉིས་གོ་
རིམ་བཞིན་དུ་རགས་པ་དང་ཕྲ་བར་བཞག་པ་བཞིན་ནོ། །དེ་ལྟར་ཡིན་ཏེ། མདོ་སྡེ་
ནས་ཕྱིན་དྲུག་གི་གོ་རིམ་སྟོན་པ་ན། སྔ་མ་ལ་བརྟེན་ཕྱི་མ་སྐྱེ། །དམན་དང་མཆོག་ཏུ་
གནས་ཕྱིར་དང་། །རགས་པ་དང་ནི་ཕྲ་བའི་ཕྱིར། །ཞེས་དང་། སྐྱབས་འགྲོའི་སྐབས་
སུ། བརྡ་དང་ཆོས་ཉིད་ཐོབ་པ་བློ་ལྡན་རྣམས་ཀྱི་སྐྱབས་འགྲོ་འདི་མཆོག་ཡིན། །ཞེས་
གསུངས་པའི་ཕྱིར་དང་། གང་ཟག་གི་བདག་མེད་མཚན་ཉིད་རྫོགས་མ་རྫོགས། ཞེས་
པ་ཡང་། གཞི་གང་ཟག་གི་སྟེང་དུ་དགག་བྱ་རང་བཞིན་གྱིས་གྲུབ་པ་བཀག་པའི་བདག་
མེད་ནི། དགག་བྱ་མཐའ་དག་ཁེགས་ཤིང་དམིགས་ནས་བསྒོམས་པས་སྒྲིབ་པ་མཐའ་
- 405 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དག་རྫོགས་པར་སྤོང་ནུས་པས། གང་ཟག་གི་བདག་མེད་མཚན་ཉིད་རྫོགས་པ་ཡིན་
ལ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པ་ནི་རང་རྒྱུད་པ་མན་ཆད་ཀྱིས་གང་
ཟག་གི་བདག་མེད་ཕྲ་མོར་འདོད་ཀྱང་། དགག་(༡༦༩ན)བྱ་རང་བཞིན་གྱིས་གྲུབ་པ་
བཀག་པའི་བདག་མེད་ཕྲ་མོ་མིན་པས། བདག་མེད་མཚན་ཉིད་མ་རྫོགས་པ་བཞག་
པའི་ཕྱིར། དགག་བྱ་དང་དགོས་པ་རྫོགས་མ་རྫོགས་ཀྱི་སྒོ་ནས་མཚན་ཉིད་རྫོགས་མ་
རྫོགས་སུ་འཇོག་པ་ནི་གཞུང་ཚད་ལྡན་དུ་མ་ནས་གསུངས་ཏེ། ཀུན་ལས་བཏུས་སུ།
ཚུལ་གསུམ་སོ་སོའི་མཚན་ཉིད་ཀྱི་ཟུར་དུ། ཡོད་པ་དང་མེད་པ་ཉིད་དང་། ངེས་པ་ལ་
སོགས་པ་གསུངས་པ་དང་། བསྒྲུབ་བྱ་ཡང་དག་གི་མཚན་ཉིད་ལ། ངོ་བོ་ལ་སོགས་
པའི་ ཁྱད་ཆོས་ལྔ་གསུངས་པས། དེ་རྣམས་ཚང་ན་ རིམ་པ་བཞིན་དུ། དེ་རྣམས་ ཀྱི་
མཚན་ཉིད་རྫོགས་པ་དང་། དེ་རྣམས་གསུངས་པ་རྣམས་མ་ཚང་ན་དེ་རྣམས་ཀྱི་མཚན་
ཉིད་མ་རྫོགས་པར་འཇོག་པའི་ཕྱིར་ཏེ། ཚད་མ་ཀུན་ལས་བཏུས་ལས། རྗེས་དཔག་བྱ་
དང་དེར་མཚུངས་ལ། །ཡོད་དང་མེད་ལ་མེད་པར་ནི། །ངེས་པ། ཞེས་དང་། འཐད་
ལྡན་དུ་དེ་ཉིད་དྲངས་ནས། ཚུལ་གསུམ་གྱི་མཚན་ཉིད་ལ་དེ་རྣམས་རྫོགས་དགོས་པར་
གསུངས་པ་དང་། ངོ་བོའི་ཚིག་ཕྲད་བདག་ཉིད་འདོད། །ཅེས་དང༌། རིག་གཏེར་དུ།
མདོ་ལས་མཚན་ཉིད་ལྔ་ལྡན་གསུངས། །ཞེས་གསུངས་པའི་ཕྱིར། དངོས་སྨྲ་བས་ཕུང་
པོའི་ངོ་བོར་གྱུར་པའི་བདག་དང་། དེ་ལས་དོན་གཞན་པའི་བདག་མེད་རྟོགས་པས་
གང་ཟག་གི་བདག་མེད་རྟོགས་པར་འདོད་པ་དེ། དབུ་མ་ཐལ་འགྱུར་བས་ཁས་ལེན་
པའི་ཚུལ་མ་ཤེས་པར། དེ་རང་ལུགས་ཀྱི་བདག་མེད་རགས་པ་རྟོགས་ཚུལ་དུ་བྱས་
འདུག་པ། ཞེས་པ་ཡང་། བརྗོད་བྱས་སྟོང་པའི་ཚིག་ཏུ་སྣང་སྟེ། དངོས་སྨྲ་བ་རྣམས་
རང་གི་ལུགས་ཀྱི་གང་ཟག་གི་བདག་མེད་རྟོགས་པས་གང་ཟག་གི་བདག་མེད་རྟོགས་
(༡༦༩བ)པར་འདོད་པ་དེ། དབུ་མ་ཐལ་འགྱུར་བས་ཁས་མི་ལེན་པའི་ཕྱིར་ཏེ། དངོས་
- 406 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
སྨྲ་བ་རྣམས་ཀྱི་རང་རང་གི་ལུགས་ཀྱི་གང་ཟག་གི་བདག་མེད་དེ་གང་ཟག་གི་བདག་
མེད་ཕྲ་མོ་མཚན་ཉིད་པར་འདོད་པའི་ཕྱིར། ཁྱེད་ཅི་སྨྲ། ཐལ་འགྱུར་གཉིས་པ་ཡང་མི་
འཐད་དེ། ཊིཀ་ཆེན་ལས། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པར་རྟོགས་
པའི་ལམ་གྱིས་མངོན་པ་གཉིས་ནས་བཤད་པའི་ཉོན་མོངས་མངོན་གྱུར་པ་རེ་ཞིག་
སྤོང་ནུས་ཀྱང་། བདེན་འཛིན་གྱི་མ་རིག་པ་སྤོང་མི་ནུས་པར་གསུངས་པ་དེ་གྲུབ་མཐའི་
འདོད་ཚུལ་དང་། དོན་གྱི་གནས་ཚུལ་མ་ཕྱེད་པའི་གཏམ་ཡིན་པའི་ཤེས་བྱེད་དུ། མངོན་
པའི་ལུགས་ལ་དེ་ནས་བཤད་པའི་དམིགས་རྣམ་ཅན་གྱི་ཉོན་མོངས་ལས་གཞན་པའི་
ཉོན་མོངས་མི་འདོད། ཐལ་འགྱུར་པའི་ལུགས་ལ་ཉོན་མོངས་ཅན་གྱི་མ་རིག་པ་དང་།
དེའི་དབང་དུ་བྱས་པའི་ལྟ་བ་དང་ལྟ་མིན་གྱི་ཉོན་མོངས་ལས་གཞན་པའི་ཉོན་མོངས་
མི་བཞེད་པའི་ཕྱིར། ཞེས་པ་འབྲེལ་མེད་ཀྱི་ཚིག་ཡིན་པའི་ཕྱིར་ཏེ། ཁྱོད་ཀྱི་ཐལ་ངག་
དེ་ནི་རྒྱལ་བ་ཤཱཀྱ་ཐུབ་པ་ཐམས་ཅད་མཁྱེན་པ་མ་ཡིན་ཏེ། མངོན་པ་མཛོད་ལས། གང་
ཞིག་ཀུན་ལ་མུན་པ་གཏན་བཅོམ་ཞིང་། །ཞེས་གསུངས་པ་དང་། རྩ་ཤེ་ལས། གང་གི་
རྟེན་ཅིང་འབྲེལ་པར་འབྱུང༌། །ཞེས་གསུངས་པའི་ཕྱིར། ཞེས་པ་དང་མཚུངས་མི་
མཚུངས་ལེགས་པར་སོམས་ཤིག ། །
ཁྱེད་ཀྱིས་མངོན་པ་ནས་བཤད་པའི་ཉོན་མོངས་དང་། འདི་ནས་བཤད་པའི་ཉོན་
མོངས་ཐ་དད་དུ་ཡོད་ན་ཞེས་སོགས་སྨྲ་བ་ནི་འོག་ཏུ་འགོག་ལ། ཁྱོད་ཀྱིས་དེ་ནས་དེ་ཁོ་
ན་ཉིད་མ་རྟོགས་ཀྱང༌། མི་རྟག་སོགས་བཅུ་དྲུག་མངོན་སུམ་དུ་རྟོགས་པ་ལུགས་འདི་
ལ་མི་སྲིད་པས། གང་(༡༧༠ན)ཟག་དེ་སྤྱོད་འཇུག་གི་གཞུང་དང་སྦྱར་ནས་འཆད་པ་ནི་
གཞུང་ལུགས་ཚད་ལྡན་གྱི་ཞབས་འདྲེན་པའོ། །ཞེས་སྨྲས་པ་ནི། དོན་མ་རྟོགས་བཞིན་
དུ་ཕྲག་དོག་གིས་ཀུན་ནས་བསླངས་པའི་རྣམ་པར་མི་འཚམ་པའི་ཚིག་སྨྲ་བ་ཡིན་ཏེ།
ཊིཀ་ཆེན་ལས། དེ་ཁོ་ན་ཉིད་མ་རྟོགས་ཀྱང་མི་རྟག་སོགས་བཅུ་དྲུག་ཚད་མས་གཏན་
- 407 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལ་ཕེབས་པ་དང་། ཞེས་པའི་མི་རྟག་སོགས་བཅུ་དྲུག་ནི་མངོན་པ་གོང་འོག་དང་། རྣམ་
འགྲེལ་སོགས་རང་སྡེ་དངོས་སྨྲ་བའི་གཞུང་ནས་གསུངས་པ་ལྟར་གྱི་མི་རྟག་སོགས་
བཅུ་དྲུག་ལ་ཊཱིཀ་ཆེན་ལས་གསལ་བར་གསུངས་ལ། དེ་མངོན་སུམ་དུ་རྟོགས་པ་མི་
རྟག་སོགས་བཅུ་དྲུག་མངོན་སུམ་དུ་རྟོགས་པས་མ་ཁྱབ་པའི་ ཕྱིར། སྲིད་འདི་ཉོན་
མོངས་ཅན་མིན་ཡང་། །ཞེས་པ་ཡང་། སྲེད་པ་ལ་མངོན་པ་ནས་བཤད་པ་ལྟར་གྱི་ཉོན་
མོངས་ཅན་དང་། དེ་མ་ཡིན་པའི་སྲེད་པ་གཉིས་སུ་ཡོད་བྱས་པ་ལ། དེའི་རྒྱུད་ཀྱི་སྲེད་
པ་ཉོན་མོངས་ཅན་ཡིན་པའི་ཕྱིར། ཞེས་པ་ཡང་འབྲེལ་མེད་པའི་ཕྱིར་དང་། གང་ཟག་
རང་རྐྱ་ཐུབ་པའི་རྫས་ཡོད་དུ་འཛིན་པ་དང་། གང་ཟག་ངོ་བོ་ཉིད་ཀྱིས་གྲུབ་པར་འཛིན་
པའི་རྟོག་པ་ལ་ཁྱད་པར་མེད་པར་ཁྱོད་ཀྱིས་བསྐལ་པའི་བར་དུ་བསྒྲུབས་ཀྱང་མི་
འགྲུབ་པའི་ཕྱིར། སྤྱོད་འཇུག་གི་གཞུང་གི་དགོངས་པ་ནི་རྒྱུད་བླ་ལས་གསུངས་པ་
ལྟར། ཉན་རང་དགྲ་བཅོམ་གྱིས་ལས་དང་ཉོན་མོངས་པའི་དབང་གིས་བྱུང་བའི་སྐྱེ་རྒ་
ན་འཆི་སྤངས་ཀྱང་ཐེག་ཆེན་གྱི་མདོ་ལས་བཤད་པའི་མཚན་མེད་མཐའ་དག་མ་རྟོགས་
པས། མ་རིག་བག་ཆགས་ཀྱི་ས་དང་ཟག་མེད་ཀྱི་ལས་ལས་བྱུང་བའི་སྐྱེ་རྒ་ན་འཆི་མ་
སྤངས་ཤིང་། མཐར་ཐུག་གི་མྱང་འདས་ཀྱང་མ་(༡༧༠བ)ཐོབ་ཅེས་པའི་དོན་ཡིན། ཞེས་
པ་ཁྱོད་རང་གི་སྤྱོད་འཇུག་གི་གཞུང་དོན་དུ་སྨྲ་བ་འདི་ནི། ཤེར་ཕྱིན་གྱི་མདོ་དང་།
འཕགས་པ་ཡབ་སྲས་ཀྱི་གཞུང་དང་། སྤྱོད་འཇུག་རྣམས་ཀྱི་ཞབས་འདྲེན་དུ་སོང་འདུག་
སྟེ། ཁྱེད་ཀྱིས་ཉན་རང་རྣམས་ཀྱིས་མཚན་མེད་མཐའ་དག་མ་རྟོགས་པར་ཁས་བླངས་
ལ། འདིའི་ཐད་ཀྱི་སྤྱོད་འཇུག་འགྲེལ་ཆེན་དུ། ཤེར་ཕྱིན་གྱི་མདོ་དྲངས་པ་ལས།
དངོས་པོའི་འདུ་ཤེས་ཅན་ལ་ཐར་པ་མེད། །ཅེས་དང་། དུས་གསུམ་ཀའི་རྒྱུན་ཞུགས་
ནས་རང་རྒྱལ་དགྲ་བཅོམ་གྱི་བར་རྣམས་ཤེར་ཕྱིན་ལ་བརྟེན་ནས་ཐོབ་པར་གསུངས་
པ་དང༌། འཇིག་རྟེན་ལས་འདས་པར་བསྟོད་པ་ལས། མཚན་མ་མེད་པ་མ་རྟོགས་
བ 408 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པར། །ཁྱོད་ཀྱིས་ཐར་པ་མེད་པར་གསུངས། ཞེས་དང་། སྤྱོད་འཇུག་ལས། གང་ཕྱིར་
ལུང་ལས་ལམ་འདི་ནི། །མེད་པར་བྱང་ཆུབ་མེད་པར་གསུངས། །ཞེས་མཚན་མེད་
རྟོགས་པའི་ལམ་ཐོབ་པ་མེད་ན་ཐར་པ་དང་བྱང་ཆུབ་དང་དགྲ་བཅོམ་པ་སོགས་ཐོབ་
པ་མེད་པར་གསུངས་པའི་ཕྱིར། སྐྱེས་བུ་དམ་པ་ཁྱད་པར་ཅན་ལ་སྐུར་པ་བཏབ་ནས།
དེའི་སྐྱོན་སྤོང་དུ། སྙིང་བརྩེ་བས་བཤད་པ་ཡིན་ནོ་ཞེས་བྲིས་འདུག་པ། སྙིང་རྗེ་ཡོད་
ན་ཤིན་ཏུ་ལེགས་འདུག །ནེ་ཙོ་ཁ་ལ་རས་དཀྲིས་པ་དང་འདྲ་བར་མ་སོང་བ་ཞིག་འཚལ།
ཡང་ཁྱེད་ཀྱི་དཀའ་འགྲེལ་དུ། དེས་ན་ཐེག་ཆེན་འཕགས་པས་ནི་རྩ་ཤེས་ལས་
གསུངས་པ་བཞིན་དུ་གཞི་གཅིག་བདེན་མེད་དུ་སྒྲུབ་པ་ལ་ཡང་། སྒྲུབ་བྱེད་ཀྱི་རིགས་
པ་མཐའ་ཡས་པས་བསྒྲུབས་པས་དེ་ཁོ་ན་ཉིད་ལ་བློ་ཤིན་ཏུ་རྒྱས་པར་འགྱུར་ལ། ཐེག་
དམན་འཕགས་པ་རྣམས་ལ་ནི་རིགས་པ་མདོར་བསྡུས་པ་(༡༧༡ན)ཞིག་གིས་དེ་ཁོ་ན་
ཉིད་ཚད་མས་གྲུབ་ན་སྔ་མ་ལྟར་མི་བྱེད་པས་དེ་ཁོ་ན་ཉིད་ལ་བློ་རྒྱས་པ་མེད་པས་རྒྱས་
བསྡུས་དང་། དེ་ཁོ་ན་ཉིད་བསྒོམ་པ་རྫོགས་མ་རྫོགས་མ་གསུངས་སོ། །ཞེས་བྲིས་པ་
ནི། རང་ཉིད་ཀྱི་ཐེག་པ་ཆེ་ཆུང་གི་ལྟ་བ་ལ་ཁྱད་པར་མེད་པར་ཁས་བླངས་པའི་གྲུབ་
མཐའ་དང་ཐུག་ནས་མཁས་པའི་གཞུང་རྣམས་གཞན་དུ་བཤད་པ་སྟེ། དེ་ལྟར་ན་ཐེག་
པ་ཆེ་ཆུང་དབང་པོ་རྣོ་རྟུལ་གོ་ལྡོག་པར་འགྱུར་ཏེ། བསྒྲུབ་བྱ་དེ་ཁོ་ན་ཉིད་གཅིག་
ཉིད་ཐེག་པ་ཆེན་པོས་སྒྲུབ་བྱེད་ཀྱི་རིགས་པ་དུ་མས་རྟོགས་དགོས། ཐེག་དམན་གྱིས་
རིགས་པ་མདོར་བསྡུས་པ་ཞིག་གིས་རྟོགས་ནུས་པའི་ཕྱིར། གལ་ཏེ་དེ་ཁོ་ན་ཉིད་ལ་བློ་
རྒྱས་མ་རྒྱས་ཀྱི་ཁྱད་པར་ཡོད་པར་སྨྲས་སོ་སྙམ་ན། དེ་ཡང་མ་བརྟགས་པ་སྟེ། རྟོགས་
བྱའི་དེ་ཁོ་ན་ཉིད་ལ་རྟོགས་ཆེ་ཆུང་དང་ཚང་མ་ཚང་དང་རྒྱས་བསྡུས་དབྱེ་བ་མེད་པར་
ཁས་བླངས་པའི་ཕྱིར། སྒྲིབ་པ་སྤོང་བའི་ནུས་པ་ཆེ་ཆུང་གི་ཁྱད་པར་ཡོད་པས་སྐྱོན་
མེད་དོ་ཞེ་ན། དེ་ཡང་ཁྱོད་ཀྱི་ལུགས་ལ་འགལ་ཏེ་སྤང་བྱ་བདེན་འཛིན་གཅིག་ཉིད་དེ་
- 409 -



OA)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཁོ་ན་ཉིད་ལ་བློ་རྒྱས་པས་བསྐལ་པ་གྲངས་མེད་པ་གཉིས་ཀྱི་བར་དུ་སྤོང་མི་ནུས་ཤིང་།
ཅིག་ཤོས་ཀྱིས་ཚེ་གསུམ་ལ་སྤོང་ནུས་པའི་ཕྱིར། བསྒྲུབ་བྱ་གཅིག་ཉིད་གང་ཟག་གཅིག་
གིས་རིགས་པ་མི་འདྲ་བ་དུ་མའི་སྒོ་ནས་རྟོགས་ཞེས་པ་ཡང་ རིགས་ལམ་གྱི་རྣམ་
གཞག་དང་འགལ་ཏེ། བསྒྲུབ་བྱ་གཅིག་ཉིད་རིགས་པ་སྔ་མས་རྟོགས་ཟིན་ནས་གང་
ཟག་དེའི་ངོར་རིགས་པ་ཕྱི་མ་ཐམས་ཅད་གྲུབ་ཟིན་བསྒྲུབ་པའི་གཏན་ཚིགས་ཡིན་པའི་
ཕྱིར་རོ། །
འོ་ན་དབུ་ཚད་ཀྱི་གཞུང་རྣམས་ལས་བསྒྲུབ་(༡༧༡བ)བྱ་གཅིག་ཉིད་ལ་རིགས་པ་
མི་འདྲ་བ་དུ་མ་གསུངས་པ་ཇི་ལྟར་མིན་སྙམ་ན། དེ་ནི་རྒོལ་བ་སོ་སོའི་དབང་དུ་བྱས་པ་སྟེ།
གཟུར་གནས་རྣམ་དཔྱོད་དང་ལྡན་པ་དག་ལེགས་པར་དཔྱོད་ཅིག །ཅེས་བྲིས་
འདུག་པ། ཐལ་འགྱུར་དང་པོ་མི་འཐད་དེ། ཊིཀ་ཆེན་ལས། ཐེག་ཆེན་པས་སྟོང་ཉིད་
རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་པས་དེ་ཁོ་ན་ཉིད་ལ་བློ་གྲོས་
ཤིན་ཏུ་རྒྱས་ཤིང་། ཐེག་དམན་གྱིས་རིགས་པ་མདོར་བསྡུས་ཙམ་གྱིས་རྟོགས་པས། ཐེག་
ཆེན་ལྟར་དེ་ཁོ་ན་ཉིད་ལ་བློ་གྲོས་མི་རྒྱས་གསུངས་པ་ལ། ཁྱོད་ཀྱིས་ཐེག་ཆེན་དབང་
པོ་རྟུལ་བ་དང་། ཐེག་དམན་དབང་པོ་རྣོ་བར་ཐལ་བར་འཕེན་པ་ནི། ཁྱེད་རང་བློ་གྲོས་
ཤིན་ཏུ་རྙིང་བའི་བབ་ཅོལ་ཡིན་ཏེ། དེ་ཁོ་ན་ཉིད་ལ་བློ་གྲོས་རྒྱས་པ་བས། དེ་ཁོ་ན་
ཉིད་ལ་བློ་གྲོས་མི་རྒྱས་པ་དབང་པོ་རྣོ་བར་འཕངས་འདུག་པའི་ཕྱིར། ཁྱོད་ལྟར་ན།
བྱང་སེམས་ས་དང་པོ་བ་དང་སངས་རྒྱས་འཕགས་པ་ལ་དེ་ཁོ་ན་ཉིད་ལ་བློ་གྲོས་རྒྱས་
མི་རྒྱས་དང་། དབང་པོ་རྣོ་རྟུལ་གྱི་ཁྱད་པར་མེད་པར་ཐལ། དེ་གཉིས་ལས་དེ་ཁོ་ན་
ཉིད་མངོན་སུམ་དུ་རྟོགས་པར་མཚུངས་ཤིང༌། རྟོགས་བྱའི་དེ་ཁོ་ན་ཉིད་ལ་རྒྱ་ཆེ་ཆུང་
དང་ཚང་མ་ཚང་དང་རྒྱས་བསྡུས་ཀྱི་དབྱེ་བ་མེད་པར་ཁས་བླངས་པའི་ཕྱིར། འཁོར་
གསུམ། དེས་ན་ཐེག་ཆེན་པས་རིགས་པའི་རྣམ་གྲངས་མཐའ་ཡས་པའི་སྒོ་ནས་རྟོགས་
- 410 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དང་། ཐེག་དམན་པས་དེ་ཁོ་ན་ཉིད་རིགས་པ་མདོར་བསྡུས་ཙམ་གྱིས་རྟོགས་པར་
རང་འགྲེལ་ལས་གསུངས་པ་ཡིན་ཏེ། རང་འགྲེལ་ལས། ཆོས་ཀྱི་བདག་མེད་པ་གསལ་
བར་བྱ་བའི་ཕྱིར། ཐེག་པ་ཆེན་པོ་བསྟན་པ་ཡང་རིགས་པ་ཉིད་དེ། རྒྱས་པར་(༡༧༢ན)
བསྟན་པར་བརྗོད་པར་འདོད་པའི་ཕྱིར། ཉན་ཐོས་ཀྱི་ཐེག་པ་ལས་ནི་ཆོས་ཀྱི་བདག་
མེད་པ་མདོར་མཚོན་པ་ཙམ་དུ་ཟད་དོ་ཞེས་གསུངས་པའི་ཕྱིར། དེ་ཁོ་ན་ཉིད་ལ་བློ་
གྲོས་རྒྱས་མི་རྒྱས་སྒྲིབ་པ་སྤོང་བ་ནུས་པ་ཆེ་ཆུང་གི་སྒོ་ནས་བཞག་པ་ལ་ཡང་། ཁྱོད་ཀྱི་
དགག་པ་དེ་མི་འཇུག་སྟེ། ཐེག་ཆེན་པ་བློ་གྲོས་རྒྱས་པས་བསྐལ་པ་གྲངས་མེད་གཉིས་
སུ་བདེན་འཛིན་མ་སྤངས་པར་བསོད་ནམས་ཀྱི་ཚོགས་རྒྱ་ཆེན་པོའི་ལམ་ལ་གོམས་པ་
བསྲིངས་པས་སངས་རྒྱས་མྱུར་དུ་ཐོབ་ལ། བརྩོན་འགྲུས་ཤིན་ཏུ་འབར་བའི་ཉན་ཐོས་
སློབ་པས་ཚེ་གསུམ་ལ་བདེན་འཛིན་སྤོང་ནུས་ཀྱང་། སླར་ཡང་ཐེག་པ་ཆེན་པོའི་
ཚོགས་ལམ་ནས་ཞུགས་ཏེ། བསྐལ་པ་གྲངས་མེད་མང་པོར་ཚོགས་གསོག་དགོས་
པས་སངས་རྒྱས་ཐོབ་པ་ལ་དུས་ཤིན་ཏུ་རིང་བའི་ཕྱིར། ཁྱོད་རང་ཐེག་ཆེན་གྱིས་རྟོགས་
བྱའི་སྟོང་ཉིད་ཐེག་དམན་གྱིས་རྟོགས་བྱའི་སྟོང་ཉིད་ལས་ཁྱད་པར་འཕགས་པར་འདོད་
པ་ལ་ཡང་འཁོར་གསུམ་ཡིན་ནོ། །ཐེག་ཆེན་གྱིས་རྟོགས་བྱའི་སྟོང་ཉིད་དེ་ཐེག་དམན་
གྱིས་རྟོགས་བྱའི་སྟོང་ཉིད་ལས་ཁྱད་པར་འཕགས་པ་མི་འཐད་པར་ཐལ། ཉན་ཐོས་
ཚོགས་ལམ་པ་དབང་རྣོན་གྱིས་སྟོང་ཉིད་བསྒོམས་པས་ཚེ་གསུམ་ལ་བདེན་འཛིན་སྤོང་
ནུས། ཐེག་ཆེན་ཚོགས་ལམ་པ་དབང་རྣོན་གྱིས་བདེན་འཛིན་སྤོང་བ་ལ་བསྐལ་པ་
གྲངས་མེད་གཅིག་ཏུ་སྟོང་ཉིད་བསྒོམ་དགོས་པའི་ཕྱིར། འཁོར་གསུམ། །
ཡང་ཁྱེད་ཀྱིས། བསྒྲུབ་བྱ་གཅིག་ཉིད་གང་ཟག་གཅིག་གིས་རིགས་པ་མི་འདྲ་བ་
དུ་མའི་སྒོ་ནས་རྟོགས་ཞེས་པ་ཡང་རིགས་ལམ་དང་འགལ་ཏེ། བསྒྲུབ་བྱ་གཅིག་ཉིད་
རིགས་པ་སྔ་མས་རྟོགས་ཟིན་ནས་གང་ཟག་དེའི་ངོར་རིགས་པ་(༡༧༢བ)ཕྱི་མ་ཐམས་
- 411 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཅད་གྲུབ་ཟིན་བསྒྲུབ་པའི་གཏན་ཚིགས་ཡིན་པའི་ཕྱིར་རོ། །ཞེས་བྲིས་པ་ཡང་བློ་གྲོས་
ཤིན་ཏུ་རྙིང་བ་ཡིན་ཏེ། སངས་རྒྱས་འཕགས་པས་བདེན་མེད་རིགས་པའི་རྣམ་གྲངས་
མཐའ་ཡས་པའི་སྒོ་ནས་མ་རྟོགས་ན་ཐམས་ཅད་མཁྱེན་པ་མ་ཡིན་པའི་ཕྱིར། ཐལ་བའི་
སྐྱོན་ཡོད་ལ་རྟོགས་པ་ཁས་བླངས་ན་ཁྱོད་ཀྱིས་ཁས་བླངས་པ་དང་དངོས་སུ་འགལ་
བའི་ཕྱིར། གཞན་ཡང་། སློབ་དཔོན་ཀླུ་སྒྲུབ་ཀྱིས་སྟོང་ཉིད་རིགས་པའི་རྣམ་གྲངས་
མཐའ་ཡས་པའི་སྒོ་ནས་གཏན་ལ་ཕབ་པ་མི་འཐད་པར་ཐལ། དེས་སྟོང་ཉིད་རིགས་
པའི་རྣམ་གྲངས་མཐའ་ཡས་སྒོ་ནས་མ་རྟོགས་པའི་ཕྱིར། རྟགས་དངོས། འདོད་ན། དེ་
ལྟར་གཏན་ལ་ཕབ་པའི་མདོ་དང་བསྟན་བཅོས་མེད་པ་ཐལ། འདོད་པའི་ཕྱིར། འདོད་
ན། སྟོང་ཉིད་རྒྱས་པར་སྟོན་པའི་མདོ་དང་བསྟན་བཅོས་མེད་པར་ཐལ་ལོ། །འདོད་ན་
ཧ་ཅང་ཐལ་ལོ། །ཡང་ཁྱེད་ཀྱིས་གྲུབ་དོན་འཆད་པའི་སྐབས་སུ། ཊིཀ་ཆེན་ལས། དེ་ཁོ་
ན་ཉིད་རྟོགས་པ་དང་བྲལ་ན་གཟུགས་ལ་སོགས་པའི་ཕུང་པོ་ལ་བདེན་པར་དམིགས་
པས་བློ་ཕྱིན་ཅི་ལོག་ཏུ་གྱུར་པའི་ཕྱིར། གང་ཟག་གི་བདག་མེད་མཚན་ཉིད་རྫོགས་པ་
རྟོགས་པ་མེད་པར་འགྱུར་ཏེ། ཞེས་སོགས་ཀྱི་ལུང་དྲངས་ནས། དེ་འགོག་པ་ན། གང་
ཟག་གི་བདག་མེད་མཚན་ཉིད་རྫོགས་མ་རྫོགས་ཀྱི་ཐ་སྙད་དང་། ཀུན་བརྟགས་པའི་
གཞི་ནི་འོག་ནས་འགོག་པར་འགྱུར་ལ། ཕུང་པོ་གདགས་གཞི་དང་། གང་ཟག་བཏགས་
ཆོས་སུ་བྱེད་པ་ནི་རང་རྒྱུད་པ་མན་ཆད་ཀྱི་ལུགས་ཡིན་གྱི། ཐལ་འགྱུར་བའི་ལུགས་
གཏན་མིན་ཏེ། ལུགས་འདི་ལ་ཕུང་པོ་གང་ཟག་བཏགས་པའི་(༡༧༣ན)རྒྱུ་དང་། ཕུང་
པོ་ལ་བརྟེན་ནས་གང་ཟག་ཏུ་བཏགས་པ་དང་། ཕུང་པོ་ཉེ་བར་བླང་བྱ་དང་། གང་ཟག་
ཉེ་བར་ལེན་པ་པོ་ཡིན་པ་སོགས་ཤིང་རྟའི་ཡན་ལག་དང་། ཤིང་རྟ་གཉིས་ཀྱི་དཔེའི་སྒོ་
ནས་རྒྱས་པར་གསུངས་པའི་ཕྱིར་ཏེ། འགྲེལ་པར། གང་ཟག་གི་བདག་མེད་པ་རྟོགས་
པར་ཡང་མི་འགྱུར་ཏེ། བདག་ཏུ་བཏགས་པའི་རྒྱུ་ཕུང་པོ་ལ་དམིགས་པའི་ཕྱིར། ཞེས་
- 412 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དང༌། དེ་ཚེ་དེ་ཡི་ཡན་ལག་ཚོགས་གནས་རྣམས། །ཤིང་རྟ་ཉིད་འགྱུར་ཤིང་རྟ་དང་
བདག་མཚུངས། །ཞེས་པའི་འགྲེལ་པར། ཇི་ལྟར་ཡན་ལག་ཚོགས་རྣམས་ལ། །བརྟེན་
ནས་ཤིང་རྟ་བརྗོད་པ་ལྟར། །དེ་བཞིན་ཕུང་པོ་རྣམས་བརྟེན་ནས། །ཀུན་རྫོབ་སེམས་
ཅན་ཞེས་བྱའོ། །ཞེས་པའི་མདོ་ཁུངས་སུ་དྲངས་ནས། དེ་བཞིན་དུ་བདག་ཕུང་པོས་
རྒྱུར་བྱས་ནས་བཏགས་པའི་རང་བཞིན་ཅན་ཡང་། ཕུང་པོ་ཚོགས་པ་ཙམ་ཡིན་པར་མི་
རུང་ངོ༌། །ཞེས་པ་རྣམས་ཀྱིས་བདག་ཕུང་གཉིས་གདགས་གཞི་དང་བཏགས་ཆོས་སུ་
གཏན་ནས་མ་གསུངས་པའི་ཕྱིར་རོ། །རིགས་པས་ཀྱང་གནོད་དེ། ཕུང་པོ་གང་ཟག་གི་
གདགས་གཞི་ཡིན་ན། ཕུང་པོ་གང་ཟག་གི་བདེན་འཛིན་གྱི་དམིགས་པར་ཁས་ལེན་
དགོས་ཤིང་། དེ་ཉིད་གཞུང་འདིར་ཡང་ཡང་བཀག་པའི་ཕྱིར་རོ། །ཞེས་བྲིས་འདུག་པ་
འདི་རྣམས་ནི། རང་ཉིད་ཀྱི་སྣེ་འདྲེག་པར་བྱེད་པའི་མཚོན་ཐོགས་ཏེ་ཕ་རོལ་པོ་ལ་
བརྡེག་པར་རློམས་ནས། རང་ཉིད་ཀྱི་སྣེ་འདྲེག་པར་བྱེད་པ་དང་མཚུངས་ཏེ། འདི་ལྟར།
གང་ཟག་དེ་རང་གི་ཕུང་པོ་ལ་བརྟེན་ནས་བཏགས་པ་དེའི་ཚེ། གང་ཟག་དེའི་ཕུང་པོ་
ལྔ་པོ་དེ་དེའི་གདགས་གཞི་ཡིན་ལ། དེའི་ཚེ་དེའི་ཕུང་པོ་ལྔ་ལ་བརྟེན་ནས་གང་ཟག་
(༡༧༣བ)ཅེས་བཏགས་པ་ཡིན་པའི་ཕྱིར། རྟགས་གསལ་གཉིས་དངོས། གཞན་ཡང་
གསལ་བ་དེར་ཐལ། རང་འགྲེལ་ལས། བདག་ཏུ་བཏགས་པའི་རྒྱུ་ཕུང་པོ་ལ་དམིགས་
པའི་ཕྱིར། ཞེས་དང་། བདག་ཕུང་པོས་རྒྱུར་བྱས་ནས་བཏགས་པའི། ཞེས་པའི་ལུང་
གཉིས་པོ་དེས་དེ་ལྟར་བསྟན་པའི་ཕྱིར་ཏེ། བདག་ཏུ་བཏགས་པའི་རྒྱུ་ཞེས་པའི་ཚིག་
ཟུར་གྱི་རྒྱུ་ཞེས་པ་དེ་གཞིའི་དོན་དང་། བདག་ཕུང་པོས་རྒྱུར་བྱས་ནས་ཞེས་པ་ཡང་
བདག་ཕུང་པོས་གདགས་གཞིར་བྱས་ནས་ཞེས་པའི་དོན་ཡིན་པའི་ཕྱིར། གཞི་དང་རྒྱུ་
གཉིས་སྐད་དོད་གཅིག་གིས་སྟེང་ནས་བཤད་དུ་ཡོད་པས། གཞུང་མང་པོར་དེ་གཉིས་
དོན་གཅིག་ཏུ་བྱས་པ་མང་དུ་གསུངས་པ་ལྟར། འདིར་ཡང་དེ་ལྟར་མཛད་པའི་ཕྱིར།
- 413-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
དེ་ལྟར་མ་ཡིན་ན། གང་ཟག་ཕུང་པོ་ལ་བརྟེན་ནས་བཏགས་པ་མ་ཡིན་པར་ཐལ།
ཕུང་པོ་གང་ཟག་གི་གདགས་གཞི་མ་ཡིན་པའི་ཕྱིར། རྟགས་ཁས་སོ། །
གཞན་ཡང་། ཁྱོད་ཀྱི་རིགས་པའི་གནོད་བྱེད་ཀྱང་མི་འཐད་དེ། གང་ཟག་གི་
གདགས་གཞི་ཡིན་ན། གང་ཟག་གི་བདེན་འཛིན་གྱི་དམིགས་པ་ཡིན་དགོས་པའི་ཁྱབ་
པ་བརྒྱ་བྱིན་གྱིས་ཀྱང་བསྒྲུབ་མི་ནུས་པའི་ཕྱིར། ཁྱོད་ཀྱིས་དེས་ན་རོང་སྟོན་སྨྲ་བའི་
སེང་གེའི་ལུགས་འདི་ལ། ཐོག་མར་ཕུང་པོ་དམིགས་ཡུལ་བྱས་ནས་གཞི་མེད་ལ་ངའོ་
སྙམ་དུ་བཟུང་བ་ནི་ངར་འཛིན་ལྷན་སྐྱེས་ཡིན་པས། དེའི་དམིགས་ཡུལ་གྱི་ང་ཙམ་དེ་
ཉིད་གང་ཟག་གི་གདགས་གཞི་དང་། འཇིག་ལྟ་ལྷན་སྐྱེས་ཀྱི་དམིགས་ཡུལ་ཡིན་པར་
བཞེད་པ་ཉིད་གཞུང་གི་དགོངས་པར་སྣང་ངོ༌། །ཞེས་བྲིས་འདུག་པ། འོ་ན། ཐོག་མར་
ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་དེ་ཆོས་(༡༧༤ན)ཅན།
ཁྱོད་ཀྱིས་ཕུང་པོ་ལ་དམིགས་པར་ཐལ། ཁྱོད་ཆོས་ཅན་དེ་ཡིན་པའི་ཕྱིར། འདོད་ན།
ཕུང་པོ་དེ་ངར་འཛིན་ལྷན་སྐྱེས་ཀྱི་དམིགས་ཡུལ་ཡིན་པར་ཐལ། འདོད་པ་གང་ཞིག །
དེ་ངར་འཛིན་ལྷན་སྐྱེས་ཡིན་པའི་ཕྱིར། འཁོར་གསུམ། །
གཞན་ཡང་། དེའི་དམིགས་ཡུལ་དུ་གྱུར་པའི་ང་ཙམ་ཞེས་པ་དེ། ངར་འཛིན་ལྷན་
སྐྱེས་ཀྱི་དམིགས་ཡུལ་དུ་གྱུར་པའི་ང་ཙམ་ལ་བཞེད་པ་ཡིན་ནམ། ཐོག་མར་ཕུང་པོ་ལ་
དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་དེའི་དམིགས་ཡུལ་དུ་གྱུར་པའི་
ང་ཙམ་ལ་བཞེད་པ་གང་ཡིན། དང་པོ་ལྟར་ན། ངར་འཛིན་ལྷན་སྐྱེས་དེ་ཐོག་མར་ཕུང་
པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་པའི་བློ་ཡིན་པར་ཐལ། དེ་འདྲ་
བའི་བློ་དེ་ངར་འཛིན་ལྷན་སྐྱེས་ཡིན་པའི་ཕྱིར། རྟགས་ཁས། འདོད་ན། ངར་འཛིན་
ལྷན་སྐྱེས་ཆོས་ཅན། གཞི་མེད་ལ་ངའོ་སྙམ་དུ་འཛིན་པའི་བློ་ཡིན་པར་ཐལ། འདོད་
པའི་ཕྱིར། འདོད་ན། དེ་ཆོས་ཅན། དེ་མ་ཡིན་པར་ཐལ། རང་གི་དམིགས་ཡུལ་དུ་གྱུར་
- 414 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་ང་ཙམ་ལ་དམིགས་ནས་ངའོ་སྙམ་དུ་འཛིན་པའི་བློ་ཡིན་པའི་ཕྱིར་ཏེ། ཁྱོད་ཀྱི་
དམིགས་ཡུལ་དུ་གྱུར་པའི་ང་ཙམ་དེ་ཁྱོད་ཀྱི་དམིགས་ཡུལ་གང་ཞིག །ཁྱོད་ངའོ་སྙམ་
དུ་འཛིན་པའི་བློ་ཡིན་པའི་ཕྱིར། རྟགས་གཉིས་དོན་གྱིས་དངོས། རྟགས་དང་པོ་
དེར་ཐལ། རྩ་བར་འདོད་པ་གང་ཞིག །ཐོག་མར་ཕུང་པོ་ལ་དམིགས་ནས་གཞི་མེད་ལ་
ངའོ་སྙམ་དུ་འཛིན་པའི་བློ་དེའི་དམིགས་ཡུལ་དུ་གྱུར་པའི་ང་ཙམ་ཡོད་པའི་ཕྱིར། གཉིས་
པ་ལྟར་ཡིན་ན། ཐོག་མར་ཕུང་པོ་ལ་དམིགས་ནས་གཞི་མེད་ལ་ངའོ་སྙམ་དུ་འཛིན་
པའི་བློ་ཆོས་ཅན། ཁྱོད་རང་གི་དམིགས་ཡུལ་དུ་(༡༧༤བ)གྱུར་པའི་ང་ཙམ་ལ་དམིགས་
ནས་ངའོ་སྙམ་དུ་འཛིན་པའི་བློ་ཡིན་པར་ཐལ། ཁྱོད་ཀྱི་དམིགས་ཡུལ་དུ་གྱུར་པའི་ང་
ཙམ་ཡོད་པ་གང་ཞིག །ཁྱོད་ངའོ་སྙམ་དུ་འཛིན་པའི་བློ་ཡིན་པའི་ཕྱིར། རྟགས་གཉིས་
དངོས། འདོད་མི་ནུས་ཏེ། ཆོས་ཅན་དེའི་ཕྱིར། འཁོར་གསུམ། །
ཡང་ཁྱོད་ཀྱིས། མངོན་པ་གཉིས་ནས་བཤད་པའི་ཉོན་མོངས་དང་། འདི་ནས་
བཤད་པའི་ཉོན་མོངས་གཉིས་ཐ་དད་དུ་ཡོད་ན་གང་ཟག་གཅིག་གི་རྒྱུད་ལ་ཐ་དད་དུ་
ཡོད་པ་ཡིན་ནམ། གང་ཟག་སོ་སོ་ལ་སོ་སོར་ཡོད་པ་ཡིན། །ཞེས་བྲིས་འདུག་པ། ཁྱོད་
རང་མངོན་པ་གཉིས་ནས་བཤད་པའི་ཉོན་མོངས་དང་། འདི་ནས་བཤད་པའི་ཉོན་
མོངས་གཉིས་ཐ་དད་དུ་མེད་པར་འདོད་པ་ཡིན་ནམ། ཐ་དད་དུ་ཡོད་པར་འདོད། དང་
པོ་ལྟར་ན་མི་འཐད་དེ། དེ་གཉིས་ཐ་དད་ཡིན་པའི་ཕྱིར། གཉིས་པར་ལྟར་ན་འཁོར་
གསུམ་ཁྱེད་རང་ལ་ལོག་གོ །ཊིཀ་ཆེན་དུ་ཐེག་དམན་དགྲ་བཅོམ་པས་ཉོན་སྒྲིབ་སྤངས་
པ་དང་། མངོན་རྟོགས་རྒྱན་དུ། གཟུང་དོན་རྟོག་པ་སྤོང་ཕྱིར་དང་། །འཛིན་པའང་མི་
སྤོང་ཕྱིར་དང་ནི། །ཞེས་རང་རྒྱལ་ལམ་གྱི་གཟུང་བ་ལ་བདེན་ཞེན་གྱི་རྟོག་པ་སྤོང་ནུས་
ཀྱང་། འཛིན་པ་ལ་བདེན་ཞེན་སྤོང་མི་ནུས་པར་གསུངས་པ་དང་འགལ་ལམ་སྙམ་པའི་
དོགས་པ་སེལ་བའི་ལན་དུ། མངོན་རྟོགས་རྒྱན་གྱི་གཞུང་དེའི་དོན། སློབ་དཔོན་སེང་
- 415 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽་
གེ་བཟང་པོའི་ལུགས་ལ། རང་རྒྱལ་ལམ་གྱིས་སེམས་ཙམ་པ་ལྟར་ཕྱི་རོལ་གྱི་དོན་
རིགས་པས་བཀག་པའི་དོན་གོམས་པ་ལ་བརྟེན་ནས་ཕྱི་དོན་ཡོད་པར་འཛིན་པའི་རྟོག་
པ་སྤོང་ནུས་ཀྱང་། ཤེས་པ་བདེན་པར་འཛིན་པའི་རྟོག་པ་སྤོང་མི་ནུས་པའི་དོན་ཡིན་
གསུངས་པ་ལ། ཁྱོད་(༡༧༥ན)ཀྱིས་གཞུང་དེའི་དོན་སེམས་ཙམ་པའི་ལུགས་ཡིན་
པར་ཐལ། སེང་གེ་བཟང་པོ་ལ་སོགས་པའི་འགྲེལ་པའི་ལུགས་ཡིན་པའི་ཕྱིར། ཞེས་
བྲིས་འདུག་པ། མངོན་སུམ་དུ་བསྙོན་ཧམ་འདི་ལྟ་བུ་མཁས་པ་གཟུར་གནས་རྣམས་
ཀྱིས་མཐོང་ན་ཤིན་ཏུ་ཁྲེལ་བའི་གནས་སུ་འདུག་སྟེ། འདིའི་ཁྱབ་པ་ཊི་ཀའི་འགོ་མཇུག་
གང་དུ་ཡང་ཞལ་གྱིས་བཞེས་པ་མེད་ཅིང་། དབུ་སེམས་ཀྱི་གྲུབ་མཐའི་རྒྱུས་ཅུང་ཟད་
ཡོད་པ་སུས་ཀྱང་འདི་འདྲ་བའི་ཁྱབ་པ་ཁས་མི་ལེན་ནོ། ། ་
འདིར་སྨྲས་པ། ཐུབ་དབང་གཉིས་པ་རྗེ་བཙུན་ཙོང་ཁ་པས། །ཐུབ་པས་གསུངས་
པའི་མདོ་དང་རྒྱུད་སྡེའི་དོན། །ཐུབ་དབང་དགོངས་པ་ཇི་བཞིན་བཀྲལ་བ་ལ། །ཐུབ་
པའི་དབང་པོ་ཉིད་དང་མཚུངས་པར་ནི། །གངས་ཅན་ཕྱིས་བྱོན་མཁས་གྲུབ་ཀུན་གྱིས་
བསྟོད། །ཚུལ་འདི་མ་བཟོད་དམ་པའི་མགོན་ཉིད་ལ། །སྨོད་པར་བྱེད་པ་བསོད་ནམས་
མིན་པའི་ལས། །ཝ་སྐྱེས་སེང་གེར་རློམས་ནས་མ་གསོག་པར། །དམ་པའི་མགོན་ལ་
སྙིང་ནས་དད་པར་རིགས། །ཞེས་སེམས་བསྐྱེད་དང་པོའི་སྐབས་ཀྱི་ལོག་རྟོག་བསལ་
དགོས་པ་རྣམས་བསལ་ཟིན་ཏོ། །
སེམས་བསྐྱེད་གཉིས་པ་དང་གསུམ་པའི་སྐབས་སུ་དགོས་མེད་ཀྱི་དགག་པ་རེ་
བྱས་འདུག་ནའང་། ལན་དགོས་པར་མི་འདུག ། །
སེམས་བསྐྱེད་བཞི་པའི་སྐབས་སུ། ཁྱེད་ཀྱི་དཀའ་འགྲེལ་དུ། ཟད་པའི་དོན་ཡང་
ས་དེའི་སྤང་བྱར་གྱུར་པའི་བདེན་འཛིན་གྱི་ས་བོན་སྤངས་པ་ཡིན་གྱི་ཐམས་ཅད་ཟད་
པ་ནི་མ་ཡིན་ནོ། །མདོ་ལས་ཀྱང་འཇིག་ལྟ་ལྷན་སྐྱེས་ཡོད་པར་བསྟན་ཏོ། །ཞེས་སྨྲས་པ་ནི།
- 416 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཆོས་ཐམས་ཅད་ཀྱི་རང་བཞིན་རྣམ་དག་ (༡༧༥ན)གི་གནས་ལུགས་མངོན་སུམ་དུ་
རྟོགས་ཀྱང་། གང་ཟག་ལ་བདེན་པ་འཛིན་པའི་བདེན་འཛིན་མངོན་གྱུར་དུ་ཡོད་པའི་
བྱང་སེམས་འཕགས་པ་ནི་ངོ་མཚར་ཆེ་སྟེ། གྲུབ་མཐའ་ངན་པ་འདིས་གོང་འོག་ཀུན་ཏུ་
ཁྱབ་འདུག་གོ །ཞེས་བྲིས་ཤིང་། དེའི་གོང་དུ། ཆོས་ཀྱི་བདེན་འཛིན་ཟད་པར་གསུངས་
པའི་དོན་ནི། ངོ་བོ་ས་དང་པོ་ནས་སྤངས་སུ་ཟིན་ཀྱང་འདིར་གནས་ངན་ལེན་ཟད་པ་སྟེ་
སྔར་བཤད་པ་དང་འདྲའོ། །ཞེས་ཟེར་བ་ནི་མི་འཐད་དེ། ས་བཞི་པར་ཆོས་ཀྱི་བདེན་
འཛིན་གྱི་གནས་ངན་ལེན་ཟད་པར་ཁས་བླངས་པའི་གནས་ངན་ལེན་དེ་ཆོས་ཀྱི་བདག་
འཛིན་གྱི་ས་བོན་ལ་བྱེད་དམ། བག་ཆགས་ལ་བྱེད་པ་གང་ཡིན། དང་པོ་ལྟར་ན། ས་
དང་པོ་ནས་ཆོས་ཀྱི་བདག་འཛིན་ཟད་པར་ཁྱེད་རང་གིས་ཁས་བླངས་པས། དེའི་ས་
བོན་ཡང་སྤངས་པར་ཁས་ལེན་དགོས་ལ། ས་དང་པོར་གནས་ངན་ལེན་ཟད། ས་
འདིར་གནས་ངན་ལེན་ཟད་པར་ཁས་བླངས་པ་དང་འགལ་ལོ། །གཉིས་པ་ལྟར་ན། ས་
བཞི་པར་ཤེས་སྒྲིབ་ཟད་པར་ཐལ། དེར་ཆོས་ཀྱི་བདག་འཛིན་གྱི་བག་ཆགས་ཟད་པའི་
ཕྱིར། རྟགས་ཁས། འདོད་ན། ཤེས་སྒྲིབ་ཟད་པར་སྤངས་པའི་བྱང་སེམས་ཡོད་པར་
འདོད་པ་ནི་དེ་བས་ཀྱང་ངོ་མཚར་ཆེའོ། །
སེམས་བསྐྱེད་ལྔ་པའི་སྐབས་སུ། དགག་པ་གཅིག་བྲིས་འདུག་པ་ནི། གོང་འོག་
གི་ལན་རྣམས་ཀྱིས་ཁེགས་པར་འདུག་པས་མ་བྲིས།
སེམས་བསྐྱེད་དྲུག་པའི་སྐབས་ཀྱི་ཁྱེད་ཀྱི་དཀའ་འགྲེལ་ལས། གསུམ་པ་བཤད་
བྱའི་སྟོང་ཉིད་གཏན་ལ་དབབ་པ་ལ་གཉིས་ཏེ། ཐུན་མོང་ཐེག་པའི་རྟོགས་བྱའི་སྟོང་ཉིད་
བཤད་པ། ཐེག་པ་ཆེན་པོའི་རྟོགས་བྱའི་སྟོང་ཉིད་བཤད་པའོ། །(༡༧༦ན)དང་པོ་ལ་
གཉིས་ཏེ། རྟེན་འབྲེལ་ཆོས་ཀྱི་བདག་མེད་སྒོས་སུ་བཤད། །རྟེན་འབྲེལ་གང་ཟག་གི་
བདག་མེད་རྒྱས་པར་བཤད་པའོ། །དང་པོ་ལ་གསུམ་སྟེ། དེ་ཁོ་ན་ཉིད་ལུང་ལས་
- 417 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གསུངས་པའི་ཚུལ། བསྟན་བཅོས་སུ་གཏན་ལ་ཕབ་པའི་ཚུལ། དེ་ཉིད་གཞུང་འདིར་
རིགས་པས་བསྒྲུབས་པའི་ཚུལ་ལོ། །ཞེས་ས་བཅད་བྱས་ནས། དང་པོ་ས་བཅུ་པའི་
མཉམ་ཉིད་གསུངས་པའི་མདོས་བསྟན་པ་དང༌། གཉིས་པ་རྩ་ཤེའི། བདག་ལས་མ་
ཡིན་ཞེས་པའི་ཚིགས་བཅད་གཅིག་གིས་བསྟན་པ་དང་། གསུམ་པ་ལ། ཐལ་རང་གི་
རིགས་པ་གཉིས་སུ་ཕྱེ་ནས་བཤད་འདུག་པ་དང་། ཐེག་ཆེན་གྱིས་རྟོགས་བྱའི་སྟོང་ཉིད་
དང༌། ཐེག་དམན་གྱིས་རྟོགས་བྱའི་སྟོང་ཉིད་ལ་རྟོགས་དཀའ་སླའི་ཁྱད་པར་དང་། ཕྲ་
རགས་ཀྱི་ཁྱད་པར་ཡོད་པ་ནང་འགལ་ཏེ། ཇི་ལྟར་འགལ་ན། དེ་གཉིས་ཀྱི་རྟོགས་བྱའི་
སྟོང་ཉིད་ལ་ཕྲ་རགས་ཀྱི་ཁྱད་པར་མེད་པར་ཐལ། མཐའ་བཞི་དང་བྲལ་བའི་སྟོང་ཉིད་
ལས་ཕྲ་བའི་སྟོང་ཉིད་ནི་ཐེག་ཆེན་བས་ཀྱང་མི་བཞེད་ལ། དེ་ཉིད་ཐེག་དམན་དང་ཐུན་
མོང་བའི་རྟོགས་བྱའི་སྟོང་ཉིད་ཡིན་པའི་ཕྱིར་ཏེ། བདག་ལས་མ་ཡིན་ཞེས་སོགས་ཀྱི་
སྐབས་ནས་དངོས་སུ་བསྟན་པའི་སྟོང་ཉིད་དེ་དེའི་རྟོགས་བྱའི་སྟོང་ཉིད་ཡིན་པའི་ཕྱིར།
མ་གྲུབ་ན། ཁྱོད་རང་གིས་ཐུན་མོང་ཐེག་པའི་རྟོགས་བྱའི་སྟོང་ཉིད་བསྟན་བཅོས་ཀྱི་
གཏན་ལ་དབབ་ཚུལ། བདག་ལས་མ་ཡིན། ཞེས་སོགས་ཀྱི་ལུང་གིས་བསྟན་པར་
འདོད་པ་དང་དངོས་སུ་འགལ་ལོ། །གཞན་ཡང་། ཐུན་མོང་ཐེག་པའི་རྟོགས་བྱའི་སྟོང་
ཉིད་ལ་ཆོས་ཀྱི་བདག་མེད་དང་། (༡༧༦བ)གང་ཟག་གི་བདག་མེད་གཉིས་སུ་ཕྱེ་ནས།
ཐེག་ཆེན་གྱི་རྟོགས་བྱའི་སྟོང་ཉིད། བདག་མེད་འདི་ནི་འགྲོ་བ་རྣམ་དགྲོལ་ཕྱིར། །ཆོས་
དང་གང་ཟག་དབྱེ་བ་རྣམ་གཉིས་གསུངས། །ཞེས་པས་དངོས་སུ་བསྟན་པའི་སྟོང་ཉིད་
ལ་བཤད་པ་དང་། དེ་གཉིས་ལ་རྟོགས་དཀའ་སླའི་ཁྱད་པར་ཡོད་པ་མི་འཐད་པར་ཐལ།
དེའི་སྐབས་ནས་དངོས་སུ་བསྟན་པའི་བདག་མེད་གཉིས་པོ་དེ། ཐུན་མོང་ཐེག་པའི་
ཡང་རྟོགས་བྱའི་སྟོང་ཉིད་དེ་ཡིན་པའི་ཕྱིར། རྟགས་དེར་ཐལ། ཐུན་མོང་ཐེག་པ་རྟོགས་
བྱའི་སྟོང་ཉིད་དེ་ལ་གཉིས་སུ་འབྱེད་རིགས་པའི་ཕྱིར། མ་གྲུབ་ན། དངོས།
- 418 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཡང་། དགག་བྱ་ཚད་འཛིན་གྱི་སྐབས་སུ། ཊཱིཀ་ཆེན་ལས། སློབ་དཔོན་ལེགས་
ལྡན་འབྱེད་ཀྱིས་ཕྱི་དོན་རང་གི་མཚན་ཉིད་ཀྱིས་གྲུབ་པ་སོགས་གསུམ་དུ་ཁས་ལེན་
པར་གསུངས་པ་དང༌། དེས་བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་
ལུགས་ཀྱིས་མ་གྲུབ་པར་གསུངས་པ་ལ། ཁྱེད་ཀྱི་དཀའ་འགྲེལ་དུ། དེ་ལ་རང་རྒྱུད་
པས་བློ་ལ་སྣང་བའི་དབང་གིས་བཞག་པ་མ་ཡིན་པར་ཆོས་དེ་རྣམས་ཀྱི་སྡོད་ལུགས་
ཡོད་པས་རིགས་པའི་དགག་བྱར་གྱུར་པའི་བདེན་ཚད་དུ་ཁས་ལེན་ཞེས་པ་ཁྱོད་ལ་
འགལ་ཏེ། ལེགས་ལྡན་འབྱེད་ཀྱིས་ཕྱི་དོན་རང་གི་ངོ་བོས་གྲུབ་པ་སོགས་གསུམ་དུ་
ཁས་ལེན་ན། ཕྱི་དོན་བློ་ལ་སྣང་བའི་དབང་གིས་བཞག་པ་མ་ཡིན་པའི་སྡོད་ལུགས་སུ་
ཁས་མི་ལེན་པ་འགལ་བའི་ཕྱིར་རོ། །ཞེས་བྲིས་པ་ནི་གནད་མ་ཟིན་པ་ཡིན་ཏེ། སློབ་
དཔོན་ལེགས་ལྡན་འབྱེད་བདེན་གྲུབ་ཞལ་གྱིས་མི་བཞེས་པས་བློ་ལ་སྣང་བའི་དབང་
གིས་གཞག་པ་མ་ཡིན་པའི་རང་གི་སྡོད་ལུགས་ཀྱི་ངོས་ནས་གྲུབ་པ་ཞལ་གྱིས་མི་
བཞེས་ཀྱང་། བློ་ལ་སྣང་བའི་དབང་གིས་བཞག་པའི་རང་གི་མཚན་(༡༧༧ན)ཉིད་ཀྱིས་
གྲུབ་པ་ཞལ་གྱིས་བཞེས་པའི་ཕྱིར། ཡང་ཁྱེད་ཀྱིས། རང་རྒྱུད་པའི་དགག་བྱ་འགོག་
པའི་ཐད་ཀྱི་ཊིཀ་ཆེན་ལ་དགག་པ་བྱེད་པ་ན། དོན་ཤེས་ཆ་མེད་བཀག་ནས་ཆ་བཅས་
སྒྲུབ། ཆ་བཅས་ལ་ཆ་དང་ཆ་ཅན་ངོ་བོ་ཐ་དད་པ་བཀག་ནས་ངོ་བོ་གཅིག་ཏུ་སྒྲུབ་ཅེས་
པ་ཡང་མ་བརྟགས་བཞིན་དུ་རང་གར་སྨྲ་བའམ། ཡང་ན་རང་རྒྱུད་པའི་སྐྱེས་ཆེན་རྣམས་
ལ་སྐུར་པ་འདེབས་པ་སྟེ། རང་རྒྱུད་པའི་གཞུང་རྣམས་ལས་གཅིག་དུ་བྲལ་གྱི་ཕྱོགས་
ཆོས་གྲུབ་པའི་ཚེ། ཆ་དུ་མ་དང་བཅས་པར་སྣང་བའི་རྟགས་ཀྱི་གཅིག་ཏུ་བདེན་པ་
བཀག །ཁྱབ་བྱེད་ཁེགས་པས་ཁྱབ་བྱ་དུ་མ་ཁེགས་པ་ཙམ་གསུངས་ཀྱི། བདེན་མེད་
བསྒྲུབ་པའི་རིགས་པས་མཐར་ཐུག་ཆ་དང་ཆ་ཅན་ངོ་བོ་གཅིག་ཏུ་བསྒྲུབ་པ་རང་རྒྱུད་
པའི་གཞུང་གང་དུའང་མི་སྣང་བའི་ཕྱིར་རོ། །ཞེས་བྲིས་འདུག་པ། འདི་ནི་ཁྱེད་རང་
- 419 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གིས་ཊཱི་ཀའི་དོན་མ་རྟོགས་བཞིན་དུ་ཀུན་སློང་ངན་པས་སྒྲོ་བཏགས་ནས་སྐྱོན་མ་
མཐོང་བཞིན་དུ་སྐྱོན་འདུག་གོ་ཞེས་སྒྲོ་འདོགས་པའམ། རྗེ་བླ་མས་རང་རྒྱུད་པའི་
སྐྱེས་བུ་ཆེན་པོ་རྣམས་ལ་སྐུར་པ་བཏབ་འདུག་གོ་ཞེས་བརྗོད་ན། བླུན་པོ་རྒྱུ་མཚན་མ་
མཐོང་བར་ཚིག་ཙམ་ཀྱི་རྗེས་སུ་འབྲང་བ་དག་ལས་ངན་པ་ལ་སྦྱོར་བ་ཡིན་ཏེ། ཊིཀ་
ཆེན་ལས་ནི། གཟུགས་ཅན་དང་གཟུགས་ཅན་མ་ཡིན་པའི་དངོས་པོ་གཉིས་ཀ་ལ་ཆ་
མེད་བཀག་པས། དངོས་པོ་ཡིན་ན་ཆ་བཅས་ཡིན་པས་ཁྱབ་པ་གྲུབ། ཆ་དང་ཆ་ཅན་ངོ་
བོ་ཐ་དད་ཡིན་ན། དེ་གཉིས་འབྲེལ་མེད་དུ་འགྱུར་བས་དེ་གཉིས་ལ་འབྲེལ་པ་གྲུབ་ལ།
དེ་གཉིས་ངོ་བོ་ཐ་དད་ཡིན་པ་བཀག་ནས་དེ་གཉིས་ངོ་བོ་གཅིག་ཏུ་བསྟན། དེ་གཉིས་
ངོ་བོ་གཅིག་(༡༧༧བ)ཏུ་ངེས་པའི་ཚེ་དེ་གཉིས་ངོ་བོ་གཅིག་ཡིན་ཡང་བློ་ལ་ངོ་བོ་ཐ་
དད་དུ་སྣང་བས་སྣང་ཚུལ་དང་གནས་ཚུལ་མི་མཐུན་པའི་ཆོས་སུ་བསྟན་ནས། དེའི་རྒྱུ་
མཚན་གྱིས་ཆ་དང་ཆ་ཅན་དོན་དམ་པར་མེད་པར་གསུངས་པ་ལ། ཁྱེད་ཀྱིས་བདག་མེད་
སྒྲུབ་པའི་རིགས་པ་མཐར་ཐུག་ཆ་དང་ཆ་ཅན་ངོ་བོ་གཅིག་ཏུ་སྒྲུབ་པ་རང་རྒྱུད་པའི་
གཞུང་གང་དུའང་མི་སྣང་བའི་ཕྱིར། ཞེས་བྲིས་འདུག་པ། ཊིཀ་ཆེན་ལས། བདག་མེད་
སྒྲུབ་པའི་རིགས་པས་དེ་ལྟར་སྒྲུབ་པར་རང་རྒྱུད་པའི་གཞུང་ལས་གསུངས་ཞེས་གང་དུ་
ཡང་མ་གསུངས་པའི་ཕྱིར། །
ཡང་ཁྱོད་ཀྱིས་ཆ་དང་ཆ་ཅན་ངོ་བོ་གཅིག་པ་དེ་བློ་ལ་སྣང་བའི་དབང་གིས་
བཞག་པ་མིན་པའི་སྡོད་ལུགས་ཡིན་པར་ཐལ། དོན་ལ་ཆ་དང་ཆ་ཅན་ངོ་བོ་གཅིག་
ཡིན་པ་གང་ཞིག །བློ་ལ་ནི་ཡིད་ཇི་ལྟར་གཏད་ཀྱང་དེ་གཉིས་ངོ་བོ་ཐ་དད་ཡིན་པར་
སྣང་། ཞེས་བྲིས་འདུག་པ། འོ་ན་སྟོང་པ་དང་རྟེན་འབྱུང་ངོ་བོ་གཅིག་ལ་སྦྱར་ནས།
དེར་ཐལ། དེའི་ཕྱིར། དེ་གཉིས་ངོ་བོ་གཅིག་མ་ཡིན་ན། ཐལ་རང་གི་གཞུང་མཐའ་
ཡས་པ་ལས་དེ་གཉིས་ངོ་བོ་གཅིག་ཏུ་གསུངས་པ་ལྟོས་ཤིག །གཉིས་པ་གྲུབ་སྟེ། དེ་
- 420 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཉིས་བློ་ལ་ཐ་དད་དུ་སྣང་བའི་ཕྱིར། འདོད་ན། ངོ་བོ་གཅིག་པ་བློ་ལ་སྣང་བའི་དབང་
གིས་བཞག་པ་མ་ཡིན་པར་ཐལ། འདོད་པའི་ཕྱིར། འདོད་མི་ནུས་ཏེ། དེ་གཉིས་ངོ་བོ་
གཅིག་པ་ཐ་སྙད་དུ་ཡོད་པའི་ཕྱིར། ཡང་ཁྱོད་ཀྱིས། བློ་ལ་ཡིད་ཇི་ལྟར་གཏད་ཀྱང་
བདག་དང་ཕུང་པོ་ངོ་བོ་ཐ་དད་དུ་སྣང་བར་ཐལ། དེ་ལ་ཤིང་རྟ་དང་ཤིང་རྟའི་ཆ་ཤས་
ངོ་བོ་ཐ་དད་དུ་སྣང་བའི་ཕྱིར། འདོད་ན། ཕྱི་རོལ་བས་བདག་ཕུང་ངོ་བོ་ཐ་དད་དུ་ལྟ་
བའི་ལྟ་བ་ལྔ་པོ་ཕུང་པོ་ལ་(༡༧༨ན)མ་བལྟོས་པར་བདག་ཡོད་པར་ལྟ་བ་ཡིན་པས་
འཇིག་ལྟའི་གྲངས་སུ་མི་བགྲང་བར་གཞུང་འདིའི་འགྲེལ་པར་གསུངས་པ་ལྟར་དུ་ཁས་
བླངས་པ་དང་འགལ་མི་འགལ་སོམས་ཤིག །ཅེས་ བྲིས་འདུག་པ། ཊིཀ་ཆེན་གྱིས།
དེའི་ཚེ་དེ་ལ་ཡིད་ཇི་ལྟར་གཏད་པ་ན། ཡིན་ཚུལ་ངོ་བོ་གཅིག་ཡིན་ཀྱང་། སྣང་ཚུལ་ངོ་
བོ་ཐ་དད་དུ་སྣང་བ་བསྙོན་དུ་མེད་པས། སྒྱུ་མ་བཞིན་དེར་སྣང་བ་དང་། དེས་སྟོང་པ་
གཉིས་ཚོགས་སུ་གཏན་ལ་དབབ། ཅེས་པའི་དོན་ནི། རང་རྒྱུད་པས་དངོས་སྨྲ་བ་འགོག་
པ་ན། ཆ་དང་ཆ་ཅན་གཉིས་དོན་དམ་པར་ངོ་བོ་གཅིག་ཡིན་པ་མི་འཐད་དེ། དེའི་ཚེ་
རྒོལ་བ་གཉིས་ཀས་ཆ་དང་ཆ་ཅན་ལ་ཡིད་ཇི་ལྟར་གཏད་པ་ན། རྒོལ་བ་གཉིས་ཀའི་
གཏོད་བྱེད་ཀྱི་བློ་ལ་དེ་གཉིས་ངོ་བོ་ཐ་དད་དུ་སྣང་ཡང་། དེ་གཉིས་ངོ་བོ་གཅིག་ཡིན་
པས་སྣང་བ་ལྟར་གྱིས་སྟོང་པའི་སྒྱུ་མ་ལྟ་བུ་ཡིན་པའི་ཕྱིར། ཞེས་པའི་དོན་ཡིན་ལ།
ཁྱེད་ཀྱིས་དེའི་དོན་མ་གོ་བར་ཆ་དང་ཆ་ཅན་ངོ་བོ་ཐ་དད་དུ་བློ་ལ་མི་སྣང་བར་བཟུང་
ནས། བློ་སྤྱི་ཙམ་པ་ལ་བདག་ཕུང་ངོ་བོ་ཐ་དད་དུ་སྣང་བ་དང༌། ཕྱི་རོལ་པས་བདག་
ཕུང་ངོ་བོ་ཐ་དད་དུ་ལྟ་བའི་ལྟ་བ་ལྔ་པོ་ཕུང་པོ་ལ་མ་བལྟོས་པར་ལྟ་བ་ཡིན་པ་འདིའི་
འགྲེལ་པར་གསུངས་པ་དང་འགལ་ཟེར་བ་མི་འཐད་དེ། བདག་ཕུང་ངོ་བོ་ཐ་དད་དུ་བློ་
ལ་སྣང་གི །ཕྱི་རོལ་པས་དོན་དམ་པ་ངོ་བོ་ཐ་དད་དུ་འཛིན་པའི་ལྟ་བ་ལྔ་པོ་ཡོད་པས།
ཊཱིཀ་ཆེན་གྱི་གྲུབ་མཐའ་དེ་རྣམས་ལ་གནོད་པ་ཅི་ཡང་མེད་པའི་ཕྱིར། ཊཱིཀ་ཆེན་གྱིས་ཐལ་
- 421 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
འགྱུར་བའི་དགག་བྱ་ངོས་འཛིན་འགོག་པ་ན། ལྟོ་ལྡིར་ཞབས་ཞུམ་ལ་བུམ་པ་ཞེས་
མིང་དུ་བཏགས་པ་(༡༧༨བ)དང་། རྫོགས་པའི་སངས་རྒྱས་ལ་ཐམས་ཅད་མཁྱེན་པ་
ཞེས་མིང་དུ་བཏགས་པ་གཉིས་མིང་དུ་བཏགས་པ་ཙམ་གྱིས་བཞག་པར་མཚུངས་
པར་ཐལ། དེ་ལ་མིང་གིས་བཏགས་པ་ཙམ་གྱིས་བཞག་པ་མ་ཡིན་པའི་དོན་མེད་པར་
མཚུངས་པའི་ཕྱིར། འདོད་ན། དེ་གཉིས་འདོད་རྒྱལ་གྱི་མིང་དུ་མཚུངས་པར་འགྱུར་རོ་ཞེས་
དང༌། རྒྱུ་མཚན་ཅན་གྱི་མིང་དོན་རྣམས་ནི་ཐ་སྙད་དཔྱོད་བྱེད་ཀྱི་རིགས་པས་བཙལ་
བའི་ཚེ་རྙེད་པར་ནི་ཐལ་རང་གཉིས་ཀ་མཚུངས་ལ། དོན་དམ་དཔྱོད་བྱེད་ཀྱི་རིགས་
པས་བཙལ་བའི་ཚེ་མི་རྙེད་པ་ནི་གཉིས་ཀ་འདོད་ལ་ཞེས་བྲིས་འདུག་པ། རིགས་པ་འདི་
འདྲ་བཏང་ནས། ། ཐམས་ཅད་མཁྱེན་པ་ཙོང་ཁ་པ་འགོག་པར་འདོད་པ་ནི་མཁས་པའི་
བཞད་གད་ཀྱི་གནས་ཡིན་ཏེ། ལྟོ་ལྡིར་ཞབས་ཞུམ་ལ་བུམ་པ་ཞེས་མིང་དུ་བཏགས་པ་
དང་། རྫོགས་པའི་སངས་རྒྱས་ལ་ཐམས་ཅད་མཁྱེན་པ་ཞེས་མིང་བཏགས་པ་གཉིས་མིང་
དུ་བཏགས་པ་ཙམ་གྱི་དབང་གིས་བཞག་པར་མཚུངས་པར་ཐལ། དང་པོ་དེ་མིང་གིས་
བཏགས་པ་ཙམ་གྱིས་བཞག་པ་གང་ཞིག །ཕྱི་མ་དེ་ཡང་དེ་ལྟར་ཡིན་པའི་ཕྱིར། དང་
པོ་གྲུབ་སྟེ། ལྟོ་ལྡིར་ཞབས་ཞུམ་ལ་བུམ་པ་ཞེས་མིང་དུ་བཏགས་ཀྱི། བུམ་པའི་གདགས་
གཞིར་གྱུར་པའི་ལྟོ་ལྡིར་བའི་ཆ་ཤས་རེ་རེ་བ་དང་། ཚོགས་པ་གང་གི་སྟེང་ནས་ཀྱང་
བུམ་པ་བཙལ་ན་མི་རྙེད་པའི་ཕྱིར་ཏེ། བུམ་པ་རང་གི་མཚན་ཉིད་ཀྱིས་མ་གྲུབ་པའི་
ཕྱིར། ཕྱི་མ་ཡང་དེས་རིགས་འགྲེ། གཞན་ཡང་། དེ་གཉིས་མིང་དུ་བཏགས་པ་ཙམ་དུ་
མཚུངས་པར་ཐལ། དེ་གཉིས་ཀ་མིང་གིས་བཏགས་པ་ཙམ་ཡིན་པའི་ཕྱིར་ཏེ། དུས་
གསུམ་དང་། མྱང་འདས། ནམ་མཁའ། གང་ཟག་ལ་སོགས་པའི་ཆོས་ཐམས་ཅད་
(༡༧༩ན)མིང་གིས་བཏགས་པ་ཙམ་ཡིན་པའི་ཕྱིར་ཏེ། མདོ་ལས། དགེ་སློང་དག །ལྔ་
པོ་འདི་རྣམས་ནི་མིང་ཙམ་ཐ་སྙད་ཙམ་བཏགས་པ་ཙམ་སྟེ། གང་འདི་ལྟ་སྟེ། འདས་
- 422 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པའི་དུས་དང་མ་འོངས་པའི་དུས་དང་ནམ་མཁའ་དང་མྱ་ངན་ལས་འདས་པ་དང་གང་
ཟག་གོ །ཞེས་གསུངས་པའི་ཕྱིར།།
གཞན་ཡང་། རྒྱུ་མཚན་ཅན་གྱི་མིང་དོན་དོན་ནམ་དཔྱོད་བྱེད་ཀྱི་རིགས་པས་
བཙལ་ན་མི་རྙེད་པར་ཐལ་རང་གཉིས་ཀས་འདོད་པ་མི་འཐད་དེ། ཐའ་འགྱུར་བས་དེ་
ལྟར་འདོད་ཀྱང་། ཐལ་འགྱུར་བ་ལྟར་ན། རང་རྒྱུད་པས་དེ་ལྟར་མི་འདོད་པའི་ཕྱིར།།
དང་པོ་ངེད་རང་གཉིས་ཀ་ལ་མཐུན་གྲུབ་ཡིན། གཉིས་པ་དེར་ཐལ། ཤེས་རབ་སྒྲོན་མེ་
ལས། གཟུགས་ཞེས་བྱ་བ་ཡིད་ལ་བརྗོད་པ་དང་། ཚིག་ཏུ་བརྗོད་པའི་ཀུན་བརྟགས་
པ་གང་ཡིན་པ་དེ་མེད་དོ་ཞེ་ན། དངོས་པོ་ལ་སྐུར་པ་འདེབས་པ་ཡིན་ཏེ། ཡིད་ལ་
བརྗོད་པ་དང༌། ཚིག་ཏུ་བརྗོད་པ་ལ་སྐུར་པ་འདེབས་པ་ཡིན་པའི་ཕྱིར། ཞེས་སེམས་
ཙམ་པས་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པར་ཁས་བླངས་པ་ལ། ཀུན་
བརྟགས་འདོགས་བྱེད་ཀྱི་མིང་རང་གི་མཚན་ཉིད་ཀྱིས་མེད་པར་འདོད་པ་ཡིན་ན།
དངོས་པོ་ལ་སྐུར་འདེབས་སུ་འགྱུར་ཞེས། མིང་རང་གི་མཚན་ཉིད་ཀྱིས་ཡོད་པར་
གསུངས་པ་དང་། ཡང་དེ་ཉིད་ལས། ཅི་སྟེ་གང་ཡང་རུང་བས་དེ་གཉིས་ཀྱི་དོན་ཀུན་
བརྟགས་པ་དེ་མེད་དེ། དཔེར་ན། ཐག་པ་ལ་སྦྲུལ་གྱི་བློ་བཞིན་ནོ་ཞེ་ན་ནི། ཀུན་
བརྟགས་པ་དེ་མེད་པ་མིན་ཏེ། དེ་ལ་རྣམ་པ་འདྲ་བས་བློ་གྲོས་འཁྲུལ་པས་ཀུན་བརྟགས་
པའི་དོན་མེད་ཀྱང་། ཐ་སྙད་དུ་སྦྲུལ་འཁྱིལ་བ་ལ་དེ་མེད་པ་མ་ཡིན་པའི་ཕྱིར། ཞེས་
སེམས་ཙམ་པས་བརྟགས་དོན་ (༡༧༩བ)ཀུན་བརྟགས་རང་གི་མཚན་ཉིད་ཀྱིས་མེད་
པར་ཁས་བླངས་པ་ལ། ཐག་ཁྲ་ལ་སྦྲུལ་དུ་བཏགས་པའི་ཐག་ཁྲ་སྦྲུལ་ཡིན་པ་རང་གི་
མཚན་ཉིད་ཀྱིས་མེད་ཀྱང་། ཐ་སྙད་དུ་སྦྲུལ་འཁྱིལ་བ་ལ་སྦྲུལ་དུ་བཏགས་པའི་སྦྲུལ་
འཁྱིལ་བ་སྦྲུལ་དུ་རང་གི་མཚན་ཉིད་ཀྱིས་མེད་པ་མ་ཡིན་པར་གསུངས་པས་ན། རང་
རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་ལེན་པའི་ཕྱིར། ཤེས་རབ་སྒྲོན་མེའི་
- 423 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽་
ལུང་འདི་དག་རང་རྒྱུད་པས་རང་གི་མཚན་ཉིད་ཀྱིས་གྲུབ་པ་ཁས་ལེན་པར་སྟོན་པའི་
ལུང་གསལ་ཤོས་སུ་དྲང་ངེས་རྣམ་འབྱེད་དུ་བཤད་པ་ལྟར་གདོན་མི་ཟ་བར་ཁས་ལེན་
དགོས་ཏེ། ལུང་འདི་དག་ནི་སེམས་ཙམ་པས་ཀུན་བརྟགས་རང་གི་མཚན་ཉིད་ཀྱིས་
མེད་པ་དགོངས་འགྲེལ་གྱི་མདོའི་དོན་དུ་བཀྲལ་བ་ལ། ཀུན་བརྟགས་རང་གི་མཚན་
ཉིད་ཀྱིས་མེད་པ་བཀག་ནས། དེ་རང་གི་མཚན་ཉིད་ཀྱིས་ཡོད་པར་བསྒྲུབ་པ་ཡིན་གྱི།
དེ་མེད་པར་འདོད་པ་བཀག་ནས་དེ་ཡོད་པར་བསྒྲུབ་པ་མ་ཡིན་པའི་ཕྱིར་ཏེ། སེམས་
ཙམ་པས་ཀུན་བརྟགས་མེད་པར་མི་འདོད་པའི་ཕྱིར། ཡང་ཊིཀ་ཆེན་ལས། དེ་ལྟར་ན་
བདེན་འཛིན་ལེགས་པར་ངོས་ཟིན་ན། བདེན་འཛིན་གཉིས་མིན་པའི་རྟོག་པ་དུ་མ་
ཞིག་ཡོད་པ་ཤེས་པར་འགྱུར་བས་རྟོག་པས་གང་བཟུང་ ཐམས་ཅད་དེ་ཁོ་ན་ཉིད་
ལ་སྤྱོད་པའི་རིགས་པས་འགོག་པར་འདོད་པའི་ལོག་རྟོག་ཐམས་ཅད་ལྡོག་པར་འགྱུར་
རོ། །དཀོན་བརྩེགས་ལས། འོད་སྲུངས། གང་ཟག་གི་བདག་ཏུ་ལྟ་བ་རི་རབ་ཙམ་ནི་
སླའི། ཞེས་སོགས་དང་། མངོན་རྟོགས་རྒྱན་དུ། གཟུགས་སོགས་ཕུང་པོ་སྟོང་ཉིད་
དང༌། །དུས་གསུམ་རྟོགས་པའི་ཆོས་རྣམས་ལ། །སྤྱོད་པའི་འདུ་ཤེས་མི་མཐུན་(༡༨༠ན)
ཕྱོགས། །ཞེས་དང་། གཞན་ཡང་རྩ་ཤེས་དང་། བཞི་བརྒྱ་པའི་ལུང་མང་དུ་དྲངས་པའི་
མཐར། ཁྱེད་བདེན་པ་ཁོ་ན་དགག་བྱར་བྱས་ནས། བདེན་པར་མེད་པ་དང༌། བློ་ཕུང་
པོ་གསུམ་པ་གཉིས་ཀ་ལ་གནས་པར་འདོད་པའི་ཕྱིར་རོ། །དེས་ན་ལྟ་བ་འདི་ནི་འཕགས་
པ་ལྷས། དངོས་པོ་མེད་པ་ཉི་ཚེ་ལ། །རྨོངས་པ་རྣམས་ནི་ཉེ་བར་གནས། །ཁོང་དམྱལ་
དམན་པའི་གནས་ལ་ནི། །བླུན་པོ་དེ་དག་འདི་ན་གནས། །ཞེས་པའི་ལྟ་བར་སོང་ཉེན་
ཡོད་པས་བག་ཡོད་མཛད་འཚལ་ལོ། །ཞེས་བྲིས་འདུག་པ། ཁྱེད་ཀྱི་དགག་པ་དེ་
རྣམས་ལུང་རིགས་ཁས་བླངས་སོགས་མཐའ་དག་དང་འགལ་འདུག་སྟེ། ཁྱེད་ཀྱིས་
རྟོག་པ་གང་ཡིན་ཐམས་ཅད་དང་། དེས་བཟུང་བའི་ཞེན་ཡུལ་རྣམས་དེ་ཁོ་ན་ཉིད་ཀྱི་
- 424-



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རིགས་པས་འགོག་པར་ཁས་བླངས་ཤིང་། དེ་ལུང་རིགས་མཐའ་དག་དང་འགལ་བའི་
ཕྱིར་ཏེ། བྱང་སེམས་སོ་སྐྱེའི་རྒྱུད་ཀྱི་ཀུན་རྫོབ་སེམས་བསྐྱེད་དང་། སྟོང་ཉིད་རྟོགས་
པའི་ཤེས་རབ་རྣམས་ཀྱང་རྟོག་པ་ཡིན་ཞིང་། དེ་རྣམས་རིགས་པས་མི་འགག་པ་མ་
ཟད། ཐེག་ཆེན་གྱི་རིགས་ཅན་རྣམས་ཀྱིས་ཆེད་དུ་གཉེར་ནས་བསྒྲུབ་རྒྱུའི་ལམ་ཡིན་
པའི་ཕྱིར། ཁྱེད་ཀྱིས་རྟོག་པ་གང་ཡིན་ཐམས་ཅད་འགོག་དགོས་པའི་ཤེས་བྱེད་དུ་
དྲངས་པའི་ལུང་དེ་རྣམས་ཀྱི་དོན་ནི། སྟོང་ཉིད་བདེན་གྲུབ་དུ་བཟུང་ནས་སྤྱོད་ན་ཡང་
མཚན་མ་ལ་སྤྱོད་པ་དང་། རང་བཞིན་གྱིས་མི་སྟོང་པ་བདེན་པར་བཟུང་ནས་སྤྱོད་ན་
ཡང་མཚན་མ་ལ་སྤྱོད་པ་དང་། དཀོན་བརྩེགས་ཀྱི་ལུང་གི་དོན་ཡང་། སྟོང་ཉིད་སོགས་
བདེན་གྲུབ་དུ་འཛིན་པ་བཟློག་ནས་སྟོང་ཉིད་སོགས་ཆོས་ཐམས་ཅད་བདེན་མེད་དུ་ལྟ་
བར་(༡༨༠བ)གསུངས་པས། རྟོག་པ་ཐམས་ཅད་འགོག་པར་ཅུང་ཟད་ཀྱང་མ་བསྟན་
ཅིང་། ཁྱོད་རང་ཆོས་ཐམས་ཅད་རང་བཞིན་གྱིས་མེད་པ་དང་། བདེན་པར་མེད་པ་སྟོང་
ཉིད་རྣམ་དག་མ་ཡིན་པར་འདོད་པ་ལ་གནོད་པའི་ཕྱིར། རྗེས་བདེན་པ་ཁོ་ན་འགོག་
ཅེས་པ་ཡང་། བདེན་གྲུབ་འགོག་པའི་དོན་ཡིན་གྱི། དེ་ལྟར་མ་ཡིན་ན། རྗེས་བདེན་པ་
དང་དོན་དམ་བདེན་པ་དང་ངོ་བོ་དང་རང་བཞིན་ལ་སོགས་པ་ཡོད་པར་ཞལ་གྱིས་
བཞེས་པས། བདེན་པ་ཁོ་ན་འགོག་ཅེས་པ་ཡང་འབྲེལ་མེད་ཡིན་ལ། བདེན་གྲུབ་ལ་
བཞེད་ན་ཡང་། ཁོ་ན་ཞེས་པའི་ཚིག་ཁྱེད་ཀྱི་བླུན་རྟགས་ཡིན་ཏེ། རྗེས་མཐའ་བཞི་
དང༌། མཐའ་གཉིས་སོགས་རྟག་ཆད་ཀྱི་མཐའ་གཉིས་ཀ་འགོག་གི །རྟག་ལྟ་ཁོ་ན་
འགོག་ཅེས་གང་དུ་ཡང་མ་གསུངས་པའི་ཕྱིར། ཁྱེད་ཀྱིས། དངོས་པོ་མེད་པ་ཉི་ཚེ་ལ། །
ཞེས་སོགས་དྲངས་ནས། ཞེས་པའི་ལྟ་བར་སོང་ཉེན་ཡོད་པས་བག་ཡོད་མཛད་འཚལ།
ཞེས་གསུངས། རྩ་ཤེ་ལས། ཁྱོད་ནི་རང་གི་སྐྱོན་རྣམས་ནི། །ང་ལ་ཡོངས་སུ་སྒྱུར་བྱེད་
པ། །རྟ་ལ་མངོན་པར་ཞོན་བཞིན་དུ། །རྟ་ཉིད་བརྗེད་པར་གྱུར་པ་བཞིན། །ཞེས་པ་
425 -



O
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལྟར་དུ་སོང་འདུག་སྟེ། ཁྱོད་ཆོས་ཐམས་ཅད་ཡོད་པ་ཡང་མ་ཡིན། མེད་པ་ཡང་མ་ཡིན།
གཉིས་ཀ་ཡང་མ་ཡིན། གཉིས་ཀ་མ་ཡིན་པ་ཡང་མ་ཡིན་པར་ལྟ་བའི་ལྟ་བ་དེ་རྟག་ཆད་
གཉིས་ཀའི་མཐའ་ལ་གནས་པའི་ལྟ་བ་ཡིན། ཆོས་ཐམས་ཅད་བདེན་པ་མེད་པར་ལྟ་
བའི་ལྟ་བ་དེ་རྟག་ཆད་ཀྱི་མཐའ་གཉིས་དང་བྲལ་བའི་ལྟ་བ་ཡིན་པའི་ཕྱིར། དང་པོ་
གྲུབ་སྟེ། ཆོས་ཐམས་ཅད་ཡོད་པ་མ་ཡིན་པར་ལྟ་བ་དེ་ཆོས་ཐམས་ཅད་མེད་པར་ལྟ་བ་
ཡིན་པའི་ཕྱིར་ཏེ། ཆོས་ཐམས་ཅད་ཡོད་པ་མ་ཡིན་ཞེས་ཁས་(༡༨༡ན)བླངས་པས་ཆོས་
ཐམས་ཅད་མེད་པར་ཁས་བླངས་པར་སོང་བའི་ཕྱིར་ཏེ། མདོ་སྡུད་པ་ལས། གང་ཞིག་
ཡོད་པ་མ་ཡིན་དེ་ནི་མེད་ཅེས་བྱ། །ཞེས་གསུངས་པའི་ཕྱིར། རྩ་རྟགས་གཉིས་པ་གྲུབ་
སྟེ། རང་བཞིན་གྱིས་མེད་ཅེས་པས་ཐ་སྙད་དུ་ཡོད་པར་ཤུགས་ཀྱིས་གྲུབ་པས་ཆད་
མཐའ་དང་བྲལ། རང་བཞིན་གྱིས་མེད་ཅེས་པས་རང་བཞིན་གྱིས་ཡོད་པ་དངོས་སུ་
བཀག་པས་རྟག་མཐའ་དང་བྲལ་བའི་ཕྱིར། དང་པོ་གྲུབ་སྟེ། རང་བཞིན་གྱིས་མེད་
པར་ཁས་བླངས་པར་མ་སོང་བའི་ཕྱིར་ཏེ། རང་བཞིན་གྱིས་ཞེས་སྨོས་པ་ལ་དགོས་པ་
ཡོད་པའི་ཕྱིར། །
གཞན་ཡང་། ཁྱོད་དེ་ལྟར་ཁས་ལེན་པ་ནི་དངོས་འགལ་ཁས་ལེན་པ་ཡིན་ཏེ།
ཆོས་ཐམས་ཅད་མེད་པ་མིན་ཞེས་སྨྲས་པ། ཆོས་ཐམས་ཅད་ཡོད་པ་མ་ཡིན་པས་སྨྲས་
པ་དང་དངོས་སུ་འགལ། ཆོས་ཐམས་ཅད་ཡོད་མེད་གཉིས་ཀ་མ་ཡིན་ཞེས་སྨྲས་པས།
ཆོས་ཐམས་ཅད་ཡོད་མེད་གཉིས་ཀ་མ་ཡིན་པ་མ་ཡིན་ཞེས་སྨྲས་པ་དང་དངོས་སུ་འགལ་
བའི་ཕྱིར། དང་པོ་གྲུབ་སྟེ། ཡོད་མེད་དངོས་འགལ་ཡིན་པའི་ཕྱིར། ཕྱི་མ་མ་གྲུབ་ན།
ཁས་བླངས་དངོས་སུ་འགལ་བ་མི་སྲིད་པར་འགྱུར་རོ། ། །
གཞན་ཡང་། ཆོས་གང་ལ་ཡང་ཡིན་མིན་གང་དུ་ཡང་མཐའ་གཅིག་ཏུ་སྨྲ་མི་རིགས་
པར་ཐལ། ཆོས་གང་ལ་ཡང་ཡོད་མེད་གང་དུ་ཡང་མཐའ་གཅིག་ཏུ་སྨྲ་མི་རིགས་པའི་
-426 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཕྱིར། འདོད་ན། ཆོས་ཐམས་ཅད་སྤྲོས་བྲལ་ཡིན་ཞེས་པ་དང་། ཡོད་མེད་སོགས་བཞི་
པོ་གང་ཡང་མ་ཡིན་ཞེས་ཀྱང་མཐའ་གཅིག་ཏུ་སྨྲ་མི་རིགས་པར་ཐལ་ལོ། ། ། །
གཞན་ཡང་། ཆོས་ཐམས་ཅད་མེད་པ་མ་ཡིན་ཞེས་སྨྲས་པས་ཆོས་ཐམས་ཅད་
ཡོད་པར་སྨྲ་(༡༨༡བ)བར་སོང་བར་ཐལ། ཆོས་ཐམས་ཅད་མེད་པ་བཀག་པས་ཆོས་
ཐམས་ཅད་ཡོད་པར་འགྱུར་བའི་ཕྱིར། མེད་པ་ལོག་པ་ལས་ཡོད་པར་འཇོག་པའི་ཕྱིར་
ཏེ། རང་བཞིན་གྱིས་མེད་པ་ལོག་ན་རང་བཞིན་གྱིས་གྲུབ་པར་འགྱུར་བའི་ཕྱིར། རྩོད་
ཟློག་ལས། རང་བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། །
ཞེས་གསུངས་པའི་ཕྱིར། དེས་ན་ཁྱེད་རང་སྤྲོས་བྲལ་ཆེན་མོ་ཐལ་འགྱུར་བའི་སྟོང་ཉིད་
མཐར་ཐུག་པ་ཡིན་ཞིང་། ཆོས་ཐམས་ཅད་བདེན་མེད་དུ་བཟུང་ནས་ཆད་ལྟར་འགྱུར།
ཞེས་སྨྲ་བ་ནི་ལུང་རིགས་མཐའ་དག་དང་འགལ་ཏེ། འོ་ན། བདེན་མེད་རྟོགས་པའི་
ཤེས་རབ་ཀྱང་ཆད་ལྟ་ཡིན་པར་ཐལ། དེས་དེ་བདེན་པར་མེད་པར་བཟུང་བའི་ཕྱིར།
ཁྱབ་པ་ཁས། འདོད་ན། འཕགས་པའི་མཉམ་གཞག་ཡེ་ཤེས་ཀྱང་ཆད་ལྟར་ཐལ་ལོ། །
གཞན་ཡང༌། ཆོས་ཐམས་ཅད་རང་བཞིན་མེད་པར་ལྟ་བའི་ལྟ་བ་དེ་ལྟ་བ་རྣམ་
དག་ཡིན་པར་ཐལ། ཤེར་སྙིང་གི་མདོ་ལས། དེ་ནས་ཤཱ་རིའི་བུས་སྤྱན་རས་གཟིགས་
ལ་ཤེས་རབ་ཀྱི་ཕ་རོལ་དུ་ཕྱིན་པ་ཟབ་མོ་ལ་ཇི་ལྟར་བསླབ་པར་བྱ་བ་དྲིས་པའི་ལན་
དུ། ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་ཡང་དག་པར་རྗེས་
སུ་བལྟའོ། །ཞེས་དང༌། སྡུད་པ་ལས་ཀྱང་། ཆོས་རྣམས་རང་བཞིན་མེད་པར་ཡོངས་སུ་
ཤེས་གྱུར་པ། །འདི་ནི་ཤེས་རབ་ཕ་རོལ་ཕྱིན་མཆོག་སྤྱོད་པ་ཡིན། །ཞེས་ཆོས་ཐམས་
ཅད་རང་བཞིན་གྱིས་མེད་པར་ལྟ་བ་ཤེས་རབ་ཀྱི་ཕ་རོལ་དུ་ཕྱིན་པའི་ཉམས་ལེན་དང་
སྤྱོད་པར་གསུངས་པ་ཡིན་པའི་ཕྱིར་དང་། འཇུག་པ་ལས། དེ་ཕྱིར་བདག་དང་བདག་
གི་སྟོང་ལྟ་བས། རྣལ་འབྱོར་པ་དེ་རྣམ་(༡༨༢ན)པར་གྲོལ་བར་འགྱུར། །ཞེས་དང་།
- 427 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བདག་མེད་འདི་ནི་འགྲོ་བ་རྣམ་དགྲོལ་ཕྱིར། །ཆོས་དང་གང་ཟག་དབྱེ་བ་རྣམ་གཉིས་
གསུངས། །ཞེས་བདག་མེད་གཉིས་བསྒོམས་པས་འཁོར་བ་ལས་གྲོལ་བ་ཐོབ་པར་
གསུངས་པའི་ཕྱིར།།
གཞན་ཡང་། ཁྱེད་ཀྱིས་ཤེར་ཕྱིན་གྱི་མདོ་དང་། དཀོན་བརྩེགས། མངོན་རྟོགས་
རྒྱན། འཕགས་པ་ཡབ་སྲས་ཀྱི་གཞུང་རྣམས་ཀྱི་དོན་གནས་ལུགས་བསྒོམ་པའི་ཚེ།
ཡོད་མེད་ཡིན་མིན་བདེན་པར་ཡོད་མེད་སོགས་གང་དུ་ཡང་མི་འཛིན་པ་ཡིན་གྱི་བདག་
མེད་པའི་དོན་བསྒོམས་ན་ཡང་ཆད་པའི་མཐར་ལྷུང་བར་བཟུང་འདུག་པ། འདི་ནི་ཧཱ་
ཤང་གི་ལུགས་ཡིན་གྱི། དབུ་མའི་དྲི་ཙམ་ཡང་མི་བྲོ་སྟེ། སྒོམ་རིམ་དུ། ཆོས་གང་
ལ་ཡང་མི་སེམས་ཅི་ཡང་མི་རྟོག་པར་བསྒོམ་པ་གནས་ལུགས་བསྒོམ་པའི་དོན་དུ་འདོད་
པ་ཧྭ་ཤང་གི་ལུགས་བརྗོད་ནས། དེ་ལྟར་བསྒོམས་པས་འཁོར་བ་ལས་མི་གྲོལ་ཞིང་།
དེས་ཐེག་པ་ཆེ་ཆུང་གི་དཀར་པོའི་ཆོས་ཐམས་ཅད་ཀྱི་རྩ་བ་གཅོད་པར་གསུངས་པའི་
ཕྱིར་ཏེ། སྒོམ་རིམ་ལས། གང་དག་ཅི་ཡང་མི་སེམས་ཅི་ཡང་མི་བྱེད་པ་དེ་དག་ནི་འཁོར་
བ་ལས་ཡོངས་སུ་ཐལ་བར་འགྱུར་རོ། །དེ་ལྟ་བས་ན་ཅི་ཡང་མི་བསམ་མོ། །ཞེས་གྲྭ་
ཤང་གི་འདོད་པ་བརྗོད་ནས། དེ་འགོག་པ་ན། འདི་ལྟར་ཅི་ཡང་མི་བསམ་མོ་ཞེས་སྨྲས་
ན་ནི་ཡང་དག་པའི་སོ་སོར་རྟོག་པའི་མཚན་ཉིད་ཀྱི་ཤེས་རབ་སྤངས་པར་འགྱུར་རོ། །
ཡང་དག་པའི་ཡེ་ཤེས་ཀྱི་རྩ་བ་ནི་ཡང་དག་པར་སོ་སོར་རྟོག་པ་ཡིན་པས་ན། དེ་སྤངས་
ན་རྩ་བ་བཅད་པའི་ཕྱིར་འཇིག་རྟེན་ལས་འདས་པའི་ཤེས་(༡༨༢བ)རབ་སྤངས་པར་
འགྱུར་རོ། །ཞེས་གསུངས་པའི་ཕྱིར། །
གཞན་ཡང་། བདག་མེད་ཀྱི་དོན་ལ་སོ་སོར་རྟོག་པའི་ཤེས་རབ་ཀྱིས་དཔྱད་ནས་
བསྒོམ་པ་དང་། བདག་མེད་ཀྱི་དོན་བསྒོམ་པའི་ལྷག་མཐོང་དུ་གྱུར་པའི་སོ་སོར་རྟོག་
པའི་ཤེས་རབ་རྣམས་བསྒོམས་པས་ཉོན་མོངས་པ་དང་འཁོར་བ་ལས་གྲོལ་པ་ཐོབ་མི་
- 428 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ནུས་པར་ཐལ། གནས་ལུགས་བསྒོམ་པའི་ཚེ་གང་དུ་ཡང་མི་རྟོག་ཅིང་ཅི་ཡང་མི་འཛིན་
པར་བསྒོམ་དགོས་པའི་ཕྱིར། རྟགས་ཁས། འདོད་མི་ནུས་ཏེ། ཏིང་ངེ་འཛིན་རྒྱལ་པོ་
ལས། གལ་ཏེ་ཆོས་ལ་བདག་མེད་སོ་སོར་རྟོག །སོ་སོར་དེ་བརྟགས་གལ་ཏེ་བསྒོམ་པ་
ནི། །དེ་ནི་མྱ་ངན་འདས་འཐོབ་འབྲས་བུའི་རྒྱུ། །ཞེས་བདག་མེད་པའི་དོན་ལ་སོ་སོར་
རྟོག་པའི་ཤེས་རབ་ཀྱིས་དཔྱད་ཅིང་གོམས་པར་བྱས་པས་མྱ་ངན་ལས་འདས་པ་འཐོབ་
པར་གསུངས་ཤིང་། རྒྱུ་གཞན་གང་ཡིན་དེས་ནི་ཞིག་མི་འགྱུར། །ཞེས་བདག་མེད་
རྟོགས་པའི་ཤེས་རབ་དང་བྲལ་བའི་ལམ་གཞན་གྱིས་ཞི་བ་མྱང་འདས་མི་ཐོབ་པར་
གསུངས་པའི་ཕྱིར། དེས་ན་གནས་ལུགས་བསྒོམ་པའི་ཚེ། སོ་སོར་རྟོག་པའི་ཤེས་རབ་
ཀྱིས་ཡང་ཡང་དཔྱོད་པ་ནི་ཐོས་བསམ་གྱི་སྐབས་ཡིན་གྱི། བསྒོམ་པའི་ཚེ་ཡུལ་གང་
ལ་ཡང་མི་དཔྱོད་པར་འཇོག་སྒོམ་ཁོ་ན་བྱས་ཤིང༌། རྟོག་པ་མཚན་འཛིན་ཡིན་པས་
འཚང་རྒྱ་བ་ལ་གེགས་བྱེད་པས་དགག་པར་བྱ་བ་ཁོ་ན་ཡིན་ནོ། །ཞེས་ཟེར་བ་ནི། ཉམས་
ལེན་གྱི་གནད་གཏན་མ་ཟིན་པའི་ལོག་པར་ལྟ་བ་ཆེན་པོ་ཡིན་ཏེ། ཐོས་བསམ་གྱིས་
གཏན་ལ་ཕབ་པ་དེ་ཉིད་བསྒོམ་པས་ཉམས་སུ་བླང་བར་བྱ་བ་ཡིན་གྱི། ཐོས་བསམ་
གྱིས་གཏན་ལ་ཕབ་བ་ལས་གཞན་ཞིག་བསྒོམ་(༡༨༣ན)རྒྱུ་ཡིན་ན། ཐོས་བསམ་གྱིས་
གཏན་ལ་ཕབ་པ་དགོས་པ་མེད་པར་འགྱུར་བ་དང་། ཐོས་བསམ་སྒོམ་གསུམ་སྔ་མ་སྔ་
མ་ལ་བརྟེན་ནས་ཕྱི་མ་ཕྱི་མ་རྣམ་པར་དག་པར་འགྱུར་བར་བཤད་པ་དང་ཡང་འགལ་
བའི་ཕྱིར། ཇི་ལྟར་གསུང་ན། ཐེག་པ་ཆེན་པོ་མདོ་སྡེ་རྒྱན་ལས། འདི་ན་དང་པོར་ཐོས་
ལ་བརྟེན་ནས་ཚུལ་བཞིན་ཡིད་ལ་བྱེད་པ་འབྱུང་། །ཚུལ་བཞིན་ཡིད་ལ་བྱེད་པ་གོམས་
ལས་ཡང་དག་དོན་ཡུལ་ཡེ་ཤེས་འབྱུང་། །ཞེས་དང་། པོ་ཏོ་བའི་གསུང་དོལ་པས་
བསྒྲིགས་པའི་བེ་བུམ་ལས་ཀྱང་། ཁ་ཅིག་ཐོས་བསམ་དུས་ན་རིག་པས། །རང་བཞིན་
མེད་པ་གཏན་ལ་ཕབ་ནས། །སྒོམ་དུས་མི་རྟོག་འབའ་ཞིག་བསྒོམ་ཟེར། །དེ་ལྟར་ན་
- 429 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ནི་འབྲེལ་མེད་སྟོང་ཉིད། །ལོགས་སུ་བསྒོམ་ཕྱིར་གཉེན་པོར་མི་འགྱུར། །ཞེས་གསུངས་
པའི་ཕྱིར། །
གཞན་ཡང་། གནས་ལུགས་ལ་མཉམ་པར་འཇོག་པའི་ཚེ། གནས་ལུགས་དེ་ཉིད་
ཀྱི་ཡུལ་གཞན་མི་རྟོག་པ། མི་རྟོག་པ་བསྒོམས་པའི་དོན་ཡིན་ན་ནི་ངེད་ཀྱང་འདོད་ལ།
གནས་ལུགས་བསྒོམ་པའི་ཚེ་བདག་མེད་པའི་དོན་ལ་སོ་སོར་རྟོག་པ་དང་། སོ་སོར་
དཔྱོད་པ་སྤོང་བ་མི་རྟོག་པ་བསྒོམ་པའི་དོན་དུ་འདོད་ན་ནི་ནོར་བ་ཆེན་པོ་ཡིན་ཏེ།
བདག་མེད་པའི་དོན་ལ་སོ་སོར་རྟོག་པ་དང་། སོ་སོར་བཏགས་པ་ལས་གནས་ལུགས་
མངོན་སུམ་དུ་རྟོགས་པའི་ཡེ་ཤེས་ཀྱི་མི་འབྱུང་ཞིང་། དེ་ཉིད་ཀྱིས་བདེན་འཛིན་གྱི་
རྣམ་རྟོག་བསྲེགས་པ་དང༌། ཤེས་རབ་ཀྱི་སྣང་བ་བསྐྱེད་པར་སྒོམ་རིམ་ལས་གསལ་
བར་གསུངས་པའི་ཕྱིར་ཏེ། སྒོམ་རིམ་ལས། འདི་ལྟར་ཡང་དག་པར་སོ་སོར་རྟོག་པ་
ཉིད་ལས། ཡང་དག་པ་(༡༨༣བ)ཇི་ལྟ་བ་བཞིན་དུ་ཤེས་པའི་མེ་འབྱུང་ན། གཙུབ་ཤིང་
གིས་གཙུབ་པའི་མེ་བཞིན་དུ་རྟོག་པའི་ཤིང་སྲེག་གོ །ཞེས་བཅོམ་ལྡན་འདས་ཀྱིས་
བཀའ་སྩལ་ཏོ། །ཞེས་གསུངས་པའི་ཕྱིར་དང་། ཡིད་བྱེད་སྤངས་པའི་སྒོམ་གྱིས་
བདེན་འཛིན་སྤོང་མི་ནུས་ཤིང་། ངོ་བོ་ཉིད་མེད་པར་རྟོགས་མི་ནུས་པར་སྒོམ་རིམ་
ལས་གསུངས་པའི་ཕྱིར་ཏེ། དེ་ཉིད་ལས། ཡིད་ལ་བྱེད་པ་ཡོངས་སུ་སྤོང་ཙམ་འབའ་
ཞིག་སྒོམ་པར་བྱེད་པ་དེའི་རྣམ་པར་རྟོག་པ་ནམ་ཡང་མི་ལྡོག་ཅིང་། ངོ་བོ་ཉིད་མེད་པ་
ཉིད་རྟོགས་པར་ཡང་མི་འགྱུར་ཏེ། ཤེར་ཕྱིན་གྱི་སྣང་བ་མེད་པའི་ཕྱིར་རོ་ཞེས་གསུངས་
པའི་ཕྱིར། བདག་མེད་གཉིས་ལ་སོ་སོར་རྟོག་པའི་ཤེས་རབ་ཀྱིས་དཔྱད་དེ་སྒོམ་པར་
བྱེད་པའི་ཚུལ་ཡང་སོ་སོར་རྟོག་པའི་ཤེས་རབ་ཀྱིས་གང་ཟག་དང་ཕུང་ཁམས་སྐྱེ་མཆེད་ཀྱི་
ཆོས་རྣམས་རང་རང་གི་གདགས་གཞིའི་སྟེང་དུ་བཙལ་བ་ན་མ་རྙེད་པ་དང་། གདགས་
གཞིའི་སྟེང་ནས་མ་དམིགས་པར་དཔྱོད་ཅིང་རྟོག་པར་བྱེད་པ་ཡིན་ཏེ། སྒོམ་རིམ་ལས།
- 430 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཆོས་བདག་མེད་པ་ཡང་འདི་ལྟར་བསྒོམ་པར་བྱ་སྟེ། ཆོས་ཞེས་བྱ་བ་ནི་མདོར་བསྡུ་ན་
ཕུང་པོ་ལྔ་དང་། སྐྱེ་མཆེད་བཅུ་གཉིས་དང་། ཁམས་བཅོ་བརྒྱད་དོ། །དེ་ལ་ཕུང་པོ་དང་
སྐྱེ་མཆེད་དང་ཁམས་དང་གཟུགས་ཅན་གང་ཡིན་པ་དེ་དག་ནི། དོན་དམ་པར་ན་
སེམས་ཀྱི་རྣམ་པ་ལས་གུད་ན་མེད་དོ། །དེ་དག་རྡུལ་ཕྲ་རབ་ཏུ་བཤིག་པ་རྡུལ་ཕྲ་རབ་
རྣམས་ཀྱང་ཆ་ཤས་ཀྱི་ངོ་བོ་ཉིད་སོ་སོར་བརྟགས་ན་ངོ་བོ་ཉིད་ངེས་པར་གཟུང་དུ་མེད་
པའོ། །ཞེས་དང་། དཀོན་ཅོག་བརྩེགས་པ་ལས། འོད་སྲུངས། སེམས་ནི་ཡོངས་སུ་
བཙལ་ན་མི་རྙེད་དོ། །གང་མ་རྙེད་པ་དེ་ནི་མི་དམིགས་སོ། །ཞེས་གཟུགས་(༡༨༤ན)
ཅན་དང་གཟུགས་ཅན་མ་ཡིན་པའི་ཆོས་རྣམས་ཤེས་རབ་ཀྱིས་བཙལ་ནས་མ་རྙེད་པ་
ན་དེ་ལྟར་བསྒོམ་པར་གསུངས་པའི་ཕྱིར་དང༌། རྣམ་སྣང་མངོན་བྱང་ལས་ཀྱང་། བྱང་
ཆུབ་སེམས་དཔའ་སྔགས་ཀྱི་སྒོ་ནས་བྱང་ཆུབ་སེམས་དཔའི་སྤྱད་པ་སྤྱོད་པ་མཚན་མ་
མེད་པའི་ཏིང་ངེ་འཛིན་བསྒྲུབ་པར་འདོད་པས་འདི་ལྟར་བསམ་པར་བྱའོ། །མཚན་མ་
རྣམས་གང་ནས་བྱུང་ངམ་ཅི། བདག་གི་ལུས་སམ་བདག་གི་ཡིད་ལས་བྱུང་། དེ་ལས་
ལུས་ནི་ལས་ལས་སྐྱེས་པ་སྟེ་རྩྭ་དང་ཤིང་དང་བོང་བ་ལྟ་བུ་ངོ་བོ་ཉིད་ཀྱིས་བྱ་བ་མེད་
པ། སྦྱིན་པའམ་ཕྱི་རོལ་གྱི་རྣམ་པ་ལྟ་བུ་ལ་བཟོ་བྱས་པའི་གཟུགས་ལྟ་བུར་བརྟགས་
པར་བྱའོ། །ཞེས་དང་། གསང་བ་པའི་བདག་པོ། སེམས་ལ་ནི་དུས་གསུམ་མེད་དོ། །
དུས་གསུམ་དང་བྲལ་བ་གང་ཡིན་པ་དེ་ནི་ངོ་བོ་ཉིད་ཀྱིས་མཚན་མ་དང་བྲལ་བའོ་
སྙམ་དུ་བསམ་པར་བྱའོ། །ཞེས་ལུས་དང་སེམས་ལ་སོ་སོར་རྟོག་པའི་ཤེས་རབ་ཀྱི་དཔྱོད་
པ་མཚན་མ་མེད་པའི་རྣལ་འབྱོར་ལ་འཇུག་པར་གསུངས་པའི་ཕྱིར། །
གཞན་ཡང་། ཡུལ་གང་ལ་ཡང་ཅི་ཡང་ཡིད་ལ་མི་བྱེད་པ་གནས་ལུགས་བསྒོམ་
པ་དང་། དེ་ཉིད་ཀྱིས་གྲོལ་བ་ཐོབ་པར་འགྱུར་ན་གཉིད་འཐུག་པོ་ལོག་པས་ཀྱང་གྲོལ་
བ་ཐོབ་པར་འགྱུར་ཏེ། ཡོད་མེད་ཡིན་མིན་སོགས་གང་དུ་ཡང་མི་འཛིན་པས་གྲོལ་
- 431 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བ་འཐོབ་ན། གཉིད་འཐུག་པོ་ལོག་པས་ཀྱང་ཡོད་མེད་དང་ཡིན་མིན་སོགས་གང་དུ་ཡང་
མི་འཛིན་པར་མཚུངས་པའི་ཕྱིར། ཞེས་པའི་རིགས་པ་འདི་ནི་དུས་འཁོར་འགྲེལ་ཆེན་
ལས་གསུངས་པ་ཡིན་ཏེ། དེ་ཉིད་ལས། འདིར་གལ་ཏེ་བསམ་པ་མེད་(༡༨༤ བ)པའི་ཡེ་
ཤེས་སངས་རྒྱས་ཉིད་སྟེར་བར་བྱེད་པ་ཡིན་ན། དེའི་ཚེ་སེམས་ཅན་ཐམས་ཅད་སངས་
རྒྱས་སུ་ཅིའི་ཕྱིར་མི་འགྱུར། འདི་རྣམས་ཀྱིས་ཀྱང་གཉིད་འཐུག་པོ་ལ་བསམ་པ་མེད་
པའི་ཡེ་ཤེས་རབ་ཏུ་འཇུག་ཅིང་འདོད་པའི་དངོས་པོ་རྣམས་ལ་ཆགས་པ་མེད་ལ། མི་
འདོད་པའི་དངོས་པོ་རྣམས་ལ་ཆགས་པ་དང་བྲལ་བ་མེད་དོ་ཞེས་དང༌། ཟབ་དོན་
བསྒོམ་པའི་ཡེ་ཤེས་ནི་ཆོས་ཐམས་ཅད་རང་བཞིན་མེད་པར་རྟོགས་པའི་ཡིན་གྱིས།
ཤིན་ཏུ་གཉིད་ལོག་པའི་སེམས་ནི་མིན་ནོ། །ཞེས་རང་བཞིན་མེད་པ་སོགས་གནས་
ལུགས་ཀྱི་དོན་ཅི་ཡང་མི་འཛིན་པར། གཉིད་ལོག་པ་ལྟ་བུའི་ཅི་ཡང་མི་སེམས་ཅིར་ཡང་
མི་འཛིན་པ་ཟབ་དོན་བསྒོམ་པ་མ་ཡིན་ཞིང་། ཟབ་དོན་བསྒོམ་པའི་ཡེ་ཤེས་ནི་ཆོས་
ཐམས་ཅད་རང་བཞིན་མེད་པར་རྟོགས་པའི་སེམས་སུ་གསལ་བར་གསུངས་པའི་ཕྱིར།
གཞན་ཡང་། ཆོས་ཐམས་ཅད་དོན་དམ་པར་མེད་ཅིང་སྐྱེ་འགག་ལ་སོགས་པ་ཡོད་
པར་ནི་ཁས་ལེན་དགོས་ཏེ། དེ་ལྟ་མ་ཡིན་ན། སྐྱེ་འགག་ལ་སོགས་པ་མོ་གཤམ་གྱི་
བུ་དང་མཚུངས་པར་དོན་བྱེད་ནུས་སྟོང་དུ་འགྱུར་བའི་སྐྱོན་ཡོད་པའི་ཕྱིར། དེ་ལྟར་ཡང་།
བཞི་བརྒྱ་བའི་འགྲེལ་པ་ལས། གལ་ཏེ་རྣམ་པར་དཔྱད་པ་འདི་སྐྱེ་བ་རྣམ་པ་ཐམས་
ཅད་དུ་བཀག་པ་ལས་འདུས་བྱས་སྐྱེ་བ་མེད་པར་བསྟན་པར་འདོད་ན་ནི་དེའི་ཚེ་སྒྱུ་མ་ལྟ་བུ་
ཉིད་དུ་མི་འགྱུར་གྱིས། མོ་གཤམ་གྱི་བུ་ལ་སོགས་པ་དག་གིས་ཉེ་བར་གཞལ་བར་འགྱུར་
བ་ཞིག་ན། རྟེན་ཅིང་འབྲེལ་བར་འབྱུང་བ་མེད་པར་ཐལ་བར་འགྱུར་པའི་འཇིགས་
པས་དེ་དག་དང་བསྟུན་པར་མི་བྱེད་ཀྱི་དེ་དང་མི་འགལ་བ་སྒྱུ་མ་ལ་སོགས་ པ་ དག་ དང་
ནི་(༡༨༥ན)བྱེད་དོ་ཞེས་དང་། ཚིག་གསལ་ལས་ཀྱང་། འདིར་ཁ་ཅིག་དབུ་མ་པ་ནི་
432 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མེད་པ་བ་དང་ཁྱད་པར་མེད་པ་ཡིན་ཏེ། གང་གི་ཕྱིར་དགེ་བ་དང་མི་དགེ་བའི་ལས་དང་
བྱེད་པ་པོ་དང་འབྲས་བུ་དང་འཇིག་རྟེན་ཐམས་ཅད་རང་བཞིན་གྱིས་སྟོང་པར་སྨྲ་བ་ཡིན་
ལ་མེད་པ་བ་དག་ཀྱང་དེ་དག་མེད་དོ་ཞེས་སྨྲ་བར་བྱེད་པ་ཡིན་པ་དེའི་ཕྱིར། དབུ་མ་པ་
ནི་མེད་པ་པ་དང་ཁྱད་པར་མེད་དོ་ཞེས་རྒོལ་བར་བྱེད་དོ། །དེ་ལྟར་ཡང་མ་ཡིན་ཏེ། དབུ་
མ་པ་དག་གིས་རྟེན་ཅིང་འབྲེལ་བར་འབྱུང་བ་སྨྲ་བ་ཡིན་ལ་རྟེན་ཅིང་འབྲེལ་བར་འབྱུང་
བའི་ཕྱིར་འཇིག་རྟེན་འདི་དང་འཇིག་རྟེན་ཕ་རོལ་ལ་སོགས་པ་ཐམས་ཅད་རང་བཞིན་
མེད་པར་སྨྲ་བར་བྱེད་དོ། །མེད་པ་བ་དག་གིས་ནི་དེ་ལྟར་རྟེན་ཅིང་འབྲེལ་བར་འབྱུང་
བ་ཡིན་པར་རང་བཞིན་གྱི་སྟོང་པ་ཉིད་ཀྱི་སྒོ་ནས་འཇིག་རྟེན་ཕ་རོལ་ལ་སོགས་པ་དངོས་
པོ་མེད་པར་རྟོགས་པ་མ་ཡིན་ཏེ། འོ་ན་ཅི་ཞེ་ན། འཇིག་རྟེན་འདིའི་དངོས་པོའི་རྣམ་པ་
རང་བཞིན་གྱིས་དམིགས་ནས་དེ་འཇིག་རྟེན་ཕ་རོལ་ནས་འདིར་འོང་བ་དང་། འཇིག་
རྟེན་འདི་ནས་ཕ་རོལ་དུ་འགྲོ་བ་མཐོང་ནས་འཇིག་རྟེན་འདིར་དམིགས་པའི་དངོས་པོ་དང་
འདྲ་བའི་ངོ་བོ་གཞན་དག་ལ་སྐུར་བ་འདེབས་པ་བྱེད་པ་ཡིན་ནོ། །ཞེས་གསུངས་པའི་
ཕྱིར། དོན་འདི་རྣམས་ནི་མདོ་རྒྱུད་དགོངས་འགྲེལ་དང་བཅས་པའི་དགོངས་པ་མཐར་
ཐུག་པ་དང་། འཕགས་ཡུལ་དང་གངས་རིའི་ཁྲོད་ཀྱི་མཁས་གྲུབ་མཐའ་དག་གི་དགོངས་པ་
ཡིན་ཏེ། བདག་ཉིད་ཆེན་པོ་ཀླུ་སྒྲུབ་ཀྱིས། གང་ལ་སྟོང་པ་ཉིད་རུང་བ། །དེ་ལ་ཐམས་
ཅད་རུང་བར་འགྱུར། །གང་ལ་སྟོང་ཉིད་མི་རུང་བ། །དེ་ལ་ཐམས་ཅད་རུང་མི་
(༡༨༥བ)འགྱུར། །ཞེས་ཆོས་ཐམས་ཅད་རང་བཞིན་གྱིས་སྟོང་པ་ལ་རྒྱུ་འབྲས་སོགས་
བྱ་བྱེད་ཐམས་ཅད་རུང་བ་དང་། ཆོས་ཐམས་ཅད་རང་བཞིན་གྱིས་མི་སྟོང་བར་འདོད་
པའི་ལུགས་ལ་བྱ་བྱེད་ཐམས་ཅད་མི་རུང་བར་གསུངས་པ་དང་། བཀའ་གདམས་
གླེགས་བམ་ལས། མི་སྨོན་པ་ལ་ལ་འདི་སྐད་ཟེར། །ཆོས་ཐམས་ཅད་སྟོང་པའི་རང་
བཞིན་ལ། །དོན་དེ་ལ་ལས་དང་རྒྱུ་འབྲས་མེད། །ཟས་ཁ་སྦྱོར་གང་བྱུང་རྟོགས་མེད་
- 433 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཟ། །ཞོ་རྟོགས་བཅས་རྣམས་ནི་ཕུང་ཞེས་ཟེར། །ཞེས་ཆོས་ཐམས་ཅད་ཀྱི་རང་བཞིན་
སྟོང་ཉིད་ཟབ་མོའི་དོན་མ་རྟོགས་པ་རྣམས་ལ་ལས་འབྲས་གྱི་བླང་དོར་སོགས་འདུས་
བྱས་ཀྱི་དགེ་སྦྱོར་གྱི་ཉམས་ལེན་བྱ་བ་ཡིན་གྱིས། ངེས་དོན་ཟབ་མོ་རྟོགས་ཕྱིན་ཆད་བླང་
དོར་དང་སྤང་བླང་བྱ་མི་དགོས་ཞེས་འདོད་པ་སེམས་རང་བཞིན་དུ་མི་གནས་པའི་སྨོན་
པར་གསུངས་ནས། སྔར་གྱི་ལུང་དེའི་མཇུག་ཐོགས་སུ། མི་ཁོ་བོ་དེ་ལས་ལྡོག་སྟེ་སྨྲ། །
ཞེས་རང་བཞིན་མེད་པའི་སྟོང་ཉིད་རྟོགས་ནས་བླང་དོར་སོགས་ཀྱི་ཉམས་ལེན་ལ་ངེས་
པ་ཆེར་འགྲོ་བར་གསུངས་ཤིང་། རང་བཞིན་གྱིས་སྟོང་པའི་དོན་ཡང་ཆོས་ཐམས་ཅད་
མ་བརྟགས་མ་དཔྱད་པ་ན་ཐ་སྙད་པའི་ཚད་མས་གྲུབ་པ་དང༌། དོན་དམ་དཔྱོད་བྱེད་ཀྱི་
རིགས་པས་དཔྱད་པ་ན་གདགས་གཞིའི་སྟེང་ན་མེད་པ་ཉིད་ཡིན་ཏེ། དེ་ཉིད་ལས། ཀྱེ་
མ་དཔྱད་སྣ་ཚོགས་མཛེས་མཛེས་འདྲ། །ཧ་དཔྱད་ན་མི་གདའ་ཇི་ལྟར་ལགས། །ཞེས་
གསུངས་པའི་ཕྱིར། ལོ་ཙཱ་བ་ཆེན་པོ་ཡེ་ཤེས་སྡེས་ཀྱང་། ཅིར་ཡང་མི་སེམས། ཅིར་ཡང་
མི་རྟོག་པ་ཧྭ་ཤང་གི་ལུགས་ཡིན་པ་དང༌། རང་གི་ལུགས་ལ། སོ་སོར་རྟོག་པའི་ཤེས་
རབ་གྱིས་བསྒོམ་དགོས་པར་གསུངས་པ་ཡིན་ནོ། །ལོ་ཙཱ་བ་དེ་ཉིད་ཀྱིས་(༡༨༦ན)ལྷག་
མཐོང་སྐྱེས་པའི་མན་ངག་ལས། དེ་ལྟ་བས་ན་དེ་དག་སོ་སོར་རྟོག་པའི་ཤེས་རབ་རིམ་
གྱིས་བསྒོམ་པ་ཡིན་གྱིས། ཅིར་ཡང་མི་རྟོག་པར་བསྒོམ་པ་ནི་མ་ཡིན་ནོ། །ད་ལྟ་ཁ་
ཅིག་ཅིར་ཡང་མི་རྟོག་པ་བསྒོམ་ཟེར་བ་དེ་ནི་སྟོན་མིན་གྱི་རྗེས་སུ་སློབ་པ་ཡིན་ཏེ།
ཞེས་དང༌། རེ་ཞིག་དང་པོར་སོ་སོར་རྟོག་པའི་ཤེས་རབ་བསྒོམ་མོ་ཞེས་ཟེར་བ་དེ་ནི་
བདེན་ཏེ་དེ་བཞིན་གཤེགས་པས་གསུངས་ལ། སློབ་དཔོན་ཀ་མ་ལ་ཤཱི་ལས་ཀྱང་། དེ་
ལྟ་བས་ན་རྣམ་པར་མི་རྟོག་པའི་ཡེ་ཤེས་སྐྱེད་པར་འདོད་པས་ཡང་དག་པར་སོ་སོར་
རྟོག་པའི་མཚན་ཉིད་ལྷག་མཐོང་ཐོག་མར་བསྒོམ་པར་བྱ་སྟེ། དེས་མཚན་མ་ཡོངས་སུ་
སྤོང་བར་འགྱུར་རོ་ཞེས་གསུངས་སོ། །ཞེས་གསུངས་པའི་ཕྱིར། །
- 434 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཞན་ཡང་། ཕ་དམ་པ་དང་། རྣལ་འབྱོར་གྱི་དབང་ཕྱུག་མི་ལ་སོགས་ཀྱི་གྲུབ་
ཆེན་རྣམས་ཀྱིས་ཀྱང་། སངས་རྒྱས་ཐོབ་པ་ལ་སོ་སོར་རྟོག་པའི་ཤེས་རབ་ཀྱིས་དཔྱོད་
པའི་ལྷག་མཐོང་བསྒོམ་དགོས་པ་དང༌། ཆོས་ཐམས་ཅད་དོན་དམ་པར་མེད་པ་གནས་
ལུགས་མཐར་ཐུག་ཏུ་བཞེད་པ་ཡིན་ཏེ། ཕ་དམ་པས། སྟོང་ཉིད་ངང་དུ་རིགས་པའི་
མདུང་སྐོར་གྱིས། །ལྟ་བ་ཐོགས་རྡུགས་མེད་དོ་དིང་རི་བ། །ཞེས་སྟོང་ཉིད་བསྒོམ་པའི་
ཚེ་རིགས་པས་དཔྱོད་དགོས་པར་གསུངས་པ་དང་། རྗེ་བཙུན་གྱིས་རས་པ་སངས་རྒྱས་
སྐྱབས་ལ་གདམས་པའི་གསུང་མགུར་ལས། ཆོས་ཐོས་བསམ་གྱིས་ཕུ་ཐག་བཅད་ནས་
ནི། །བདག་མེད་གོ་ཡུལ་སོར་རྟོག་ལྷག་མཐོང་ལ། །ཞི་གནས་ངར་འདོན་གྱི་སྲོག་ཐག་
བཟང་པོ་བཏགས། །བྱམས་དང་སྙིང་རྗེ་སྐྱེས་བུ་སྟོབས་ལྡན་གྱིས། །གཞན་ཕན་སེམས་
བསྐྱེད་ཀྱི་རྩལ་སྟོབས་དྲག་པོ་ཡིས། །སྨོན་ལམ་རྣམ་དག་གིས་གྱེན་དུ་དྲངས་པ་
ལས། །མཐོང་ལམ་རྣམ་པར་དག་པའི་མངོན་སུམ་དུ། །རྣམ་དག་མཐོང་མེད་ཀྱི་ལྷག་
མཐོང་རྟོགས་ཏེ་མཆིས། །བློ་རེ་དོགས་ཀྱི་རང་མཚང་དེ་རུ་རིག །མ་ཕྱིན་པར་ནི་སངས་
རྒྱས་སར་སླེབས། །མ་བལྟས་པར་ཆོས་སྐུ་དེ་དུས་མཐོང་། །མ་བསྒྲུབ་པར་མདུན་མ་
ལྷུན་གྱིས་གྲུབ། །བུ་དགེ་བསྙེན་སེམས་ལ་དེ་ལྟར་ཞོག །ཅེས་ལྷག་མཐོང་སོ་སོར་རྟོག་
པའི་ཡེ་ཤེས་སུ་གསུངས་པ་དང་། དོན་དམ་བདེན་པའི་དབང་དུ་ནི། །བགེགས་ལས་
སངས་རྒྱས་ཉིད་ཀྱང་མེད། །ཅེས་ཆོས་ཐམས་ཅད་དོན་དམ་པར་མེད་པ་དང་། དེ་ལྟར་
གསུངས་པའི་མཇུག་ཐོགས་སུ། མཐར་ཐུག་དོན་ལ་དེ་ལྟར་གདའ། །ཞེས་དེ་བཞིན་
ཉིད་གནས་ལུགས་མཐར་ཐུག་ཏུ་གསུངས་པ་དང༌། རྗེ་བཙུན་གྲགས་པས་ཀྱང་། ཀུན་
རྫོབ་ཆད་པའི་མཐའ་ལས་གྲོལ་ལ། དོན་དམ་པར་གང་དུ་ཡང་མ་གྲུབ་པས་མཐའ་
ཐམས་ཅད་ལས་གྲོལ་པ་ལས་གྲོལ་བ་ལ་དབུ་མ་ཞེས་བྱའོ། །ཞེས་ཀུན་རྫོབ་ཏུ་ཡོད་
པས་ཆད་མཐའ་སེལ་ཞིང་། དོན་དམ་པར་མ་གྲུབ་པས་རྟག་མཐའ་སེལ་བས་མཐའ་དེ་
- 435 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཉིས་དང་བྲལ་བ་ལ་དབུ་མར་གསུངས་པས། དོན་དམ་པར་མེད་པ་གནས་ལུགས་
མཐར་ཐུག་ཏུ་གསུངས་པ་དང་། གྲུབ་ཆེན་མེ་ཏྲིའི་མན་ངག་ཁྲོ་ཕུ་ལོ་ཙཱ་བས་བཀོད་པ་
ལས། ཡིད་ལ་བྱེད་པ་བཀག་པའི་སྟོང་བ་བསྒོམ་པ་ཡིན་པས་ཟབ་ཟབ་འདྲ་སྟེ་གོལ་ས་
ཡིན་ཞེས་མི་རྟོག་པ་བསྒོམ་པ་དང་། ཡིད་བྱེད་བཀག་པའི་སྒོམ་གོལ་ས་རུ་གསུངས་
པའི་ཕྱིར། དེས་ན་གསུང་རབ་ཚད་ལྡན་མང་པོར། ཅི་ཡང་མི་སྒོམ་པ་གནས་ལུགས་
བསྒོམ་པ་ལྟ་བུར་གསུངས་པ་ལྟ་བུ་དང༌། དེའི་བསྔགས་པ་དཔག་མེད་གསུངས་པ་
རྣམས་ནི། བདེན་འཛིན་གྱིས་སྤོས་(༡༨༧ན)པ་མཐའ་དག་ཞི་བའི་རྣམ་གྲངས་མ་ཡིན་
པའི་དོན་དམ་དང་བློ་གཉིས་ངོ་བོ་དབྱེར་མེད་དུ་སོང་བའི་འཕགས་པའི་མཉམ་གཞག་
ལ་དགོངས་པ་ཡིན་གྱི། སོ་སོ་སྐྱེ་བོས་དོན་དམ་བདེན་པ་བསྒོམ་པའི་བློ་རྣམས་ནི་རྟོག་
པ་ཁོ་ན་ཡིན་ཏེ། སོ་སོ་སྐྱེ་བོའི་རྟོག་མེད་ཀྱི་ཤེས་པས་དོན་དམ་བདེན་པ་རྟོགས་པ་
མེད་པའི་ཕྱིར་ཏེ། སོ་སོ་སྐྱེ་བོའི་དོན་དམ་པ་མངོན་སུམ་མ་རྟོགས་པའི་ཕྱིར། ཡང་ཁྱོད་
ཀྱིས་དེས་ན་འདི་གཉིས་ཀྱི་ཁྱད་པར་གྱི་གཙོ་བོ་ནི། དོན་དམ་སྒྲུབ་བྱེད་ཀྱི་རིགས་
པ་འགོད་ཚུལ་གྱི་སྒོ་ནས་འཇོག་སྟེ། ཀླུ་སྒྲུབ་ཀྱིས་མཐའ་བཞིའི་སྐྱེ་བ་བཀག་པའི་དམ་
བཅའ་གསུངས་པ་སངས་རྒྱས་བསྐྱངས་ཀྱིས་ཐལ་འགྱུར་གྱི་རིགས་པ་དང་ལེགས་
ལྡན་འབྱེད་ཀྱིས་རང་རྒྱུད་ཀྱི་རིགས་པས་བསྒྲུབ་པ་ལ་ཐལ་རང་གཉིས་སུ་ཕྱེ་བའི་ཕྱིར་
རོ། །ཞེས་སྨྲ་བ་ནི། སློབ་དཔོན་དེ་གཉིས་ཀྱི་འགྲེལ་པ་ལ་ཞིབ་ཏུ་མ་བརྟག་པ་ཡིན་
ཏེ། དམ་བཅའ་དེ་ཉིད་སངས་རྒྱས་བསྐྱངས་དང་ལེགས་ལྡན་འབྱེད་གཉིས་ཀས་རང་
རྒྱུད་དང་ཐལ་འགྱུར་གཉིས་ཀའི་སྒོ་ནས་བསྒྲུབས་པའི་ཕྱིར་རོ། །མ་གྲུབ་ན་སོང་། དམ་
བཅའ་དེ་ཉིད་སངས་རྒྱས་བསྐྱངས་ཀྱིས་ རིགས་ པས་ བསྒྲུབ་པ་གང་ཞིག །ལེགས་
ལྡན་འབྱེད་ཀྱི་ཐལ་འགྱུར་གྱིས་རིགས་པས་བསྒྲུབས་པའི་ཕྱིར། དང་པོ་མ་གྲུབ་ན་སོང་།
དེར་ཐལ། བུདྡྷ་པཱ་ལི་ཏ་ལས་བདག་སྐྱེ་འགོག་པའི་གཏན་ཚིགས་ཡང་དག་གསུངས་
- 436 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་གང་ཞིག །གཏན་ཚིགས་ཡང་དག་ལ་རང་རྒྱུད་ཀྱི་གཏན་ཚིགས་ཡང་དག་གིས་ཁྱབ་
པའི་ཕྱིར། ཕྱི་མ་ཁས། དང་པོ་དེར་ཐལ། དེ་ཉིད་ལས། དངོས་པོ་རྣམས་བདག་ལས་
(༡༨༧བ)སྐྱེ་བ་མེད་དེ། ཞེས་སོགས་བདག་སྐྱེ་འགོག་པའི་འགྲེལ་ངག་དེས་དེ་བསྟན་
པའི་ཕྱིར། ལེགས་ལྡན་འབྱེད་ཀྱིས་འགྲེལ་ངག་དེས་བདག་སྐྱེ་འགོག་པའི་རྟགས་དཔེ་
ཡང་དག་པར་བརྗོད་པའི་སྐྱོན་བརྗོད་མཛད་པས། ཚིག་གསལ་ལས། དེ་ལ་གཏན་
ཚིགས་དང་དཔེ་མ་བརྗོད་པའི་ཕྱིར་ཞེས་སྨྲས་པ་དེ་མི་རིགས་སོ། །གཏན་ཚིགས་དང་
དཔེ་མ་བརྗོད་མ་ཡིན་པ་འབའ་ཞིག་ཏུ་མ་ཟད་ཀྱི། ཞེས་སངས་རྒྱས་བསྐྱངས་ཀྱི་འགྲེལ་
ངག་དེས་དངོས་པོ་རྣམས་བདག་ལས་སྐྱེ་བ་མེད་པ་དང་སྒྲུབ་པའི་གཏན་ཚིགས་ཡང་
དག་བརྗོད་པར་གསུངས་པའི་ཕྱིར། ལུང་དེ་རྣམས་ཀྱིས་བསྟན་དོན་གྲུབ་པའི་ཕྱིར།
ཞེས་སྨྲ་ན་བློ་གཟུ་བོས་ཅི་སྨྲ། རྩ་བའི་རྟགས་གཉིས་པ་གྲུབ་སྟེ། ཤེས་རབ་སྒྲོན་མེ་
ལས། དངོས་པོ་རྣམས་རྒྱུ་མེད་ལས་སྐྱེ་བ་འགོག་པའི་ཐལ་འགྱུར་གྱི་རིགས་པ་གསལ་
བར་གསུངས་པའི་ཕྱིར་ཏེ། དེ་ཉིད་ལས། རྒྱུ་མེད་མིན་ཞེས་བྱ་བ་བརྗོད་པར་བྱ་སྟེ། རྒྱུ་
མེད་པ་ཞེས་བྱ་བའི་ཐ་ཚིག་གོ །ཅི་ཞིག་ཅེ་ན། དངོས་པོ་གང་དང་གང་ན་ཡང་། །སྐྱེ་བ་
ནམ་ཡང་ཡོད་མ་ཡིན། །ཞེས་གསུངས་པའི་སྐབས་ཡིན་ནོ། །ཅིའི་ཕྱིར་ཞེ་ན། དེ་སྟོན་
པའི་རྗེས་སུ་དཔག་པ་མེད་པའི་ཕྱིར་དང་། རྗེས་སུ་དཔག་པ་དང་གྲགས་པས་གནོད་
པར་འགྱུར་བར་སྐྱོན་ཡོད་པའི་ཕྱིར་སྤང་ངོ་ཞེས་བྱ་བར་དགོངས་སོ། །ཞེས་གསུངས་
པ་འདི་བསྟན་པའི་ཕྱིར་ཏེ། དེའི་ཐད་ཀྱི་སྤྱན་རས་གཟིགས་ཀྱི་བརྟུལ་ཤུགས་ཀྱི་འགྲེལ་
བཤད་ལས། གཞན་ཡང་ཁྱོད་ཀྱིས་རྒྱུ་མེད་པ་ལས་སྐྱེ་བར་བསྒྲུབ་པ་དེ་ལ་རྗེས་ སུ་ དཔག་
པས་གནོད་པར་འགྱུར་བའི་སྐྱོན་ཡོད་པའི་ཕྱིར་དང་། གྲགས་པས་གནོད་པར་འགྱུར་
བའི་(༡༨༨ན)སྐྱོན་ཡོད་པའི་ཕྱིར། ཡང་དངོས་པོ་རྣམས་རྒྱུ་མེད་ལས་སྐྱེ་བ་མེད་དོ། །
ཞེས་གསུངས་པའི་ཕྱིར།
- 437 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
གཞན་ཡང་། དངོས་པོ་རྣམས་བདག་ལས་སྐྱེ་བ་འགོག་པའི་དམ་བཅའ་བསྒྲུབ་
པའི་ཐལ་འགྱུར་གྱི་རིགས་པ་སློབ་དཔོན་ལེགས་ལྡན་འབྱེད་ཀྱིས་གསུངས་པ་ཡིན་ཏེ།
རྟོག་གེ་འབར་བ་ལས། དཔེར་བྱས་ན་འཇིག་རྟེན་ན་འོ་མ་ལས་ཞོ་སྐྱེ་བ་ནི་འདོད་ཀྱིས།
ཞོ་ཉིད་ཞོའི་བདག་ཉིད་ལས་སྐྱེ་བར་མི་འདོད་པ་བཞིན་དུ། དངོས་པོའི་བདག་ཉིད་
ཡོད་པ་ཡང་བདག་ལས་མི་སྐྱེ་སྟེ། རང་གི་བདག་ཉིད་ལ་བྱེད་པ་འགལ་བའི་སྐྱོན་དུ་
འགྱུར་བའི་ཕྱིར་རོ། །ཞེས་པ་འདིས་དེ་ལྟ་བུའི་རིགས་པ་གསུངས་པའི་ཕྱིར། འགྲེལ་
པ་འདི་རྣམས་ཀྱི་ཐལ་འགྱུར་ཡང་དག་མ་བསྟན་ན། དངོས་པོ་རྣམས་བདག་ལས་སྐྱེ་བ་
མེད་དེ། དེ་དག་གིས་སྐྱེ་བ་དོན་མེད་པ་ཉིད་དུ་འགྱུར་བའི་ཕྱིར་དང། སྐྱེ་བ་ཐུག་པ་
མེད་པ་ཉིད་དུ་འགྱུར་བའི་ཕྱིར། ཞེས་པའི་འགྲེལ་པ་འདིས་ཀྱང་ཐལ་འགྱུར་ཡང་དག་
མ་བསྟན་པར་འདོད་དགོས་པས། ཁྱེད་རང་གིས་ཁས་བླངས་པ་དང་ཡང་དངོས་སུ་
འགལ་ལོ། །ཡང་ཁྱོད་ཀྱིས། དོན་དམ་སྒྲུབ་བྱེད་ཀྱི་རིག་པའི་ཁྱད་པར་ལ། ཆོས་
ཅན་དང་། ཆོས་དང་། དམ་བཅའ་དང་། གཏན་ཚིགས་དང་། དཔེ་དང་། སྦྱོར་ངག་གི་
ཁྱད་པར་ལས་དང་པོ་ནི། རང་རྒྱུད་པས་ནང་འདུ་བྱེད་ལྟ་བུ་བྱེ་བྲག་ཆོས་ཅན་དུ་འཛིན་
ལ། ཐལ་འགྱུར་བས་དེས་བཀག་ནས་གང་ལ་དགག་བྱའི་ཆོས་དེ་དགག་དགོས་པའི་
དངོས་པོ་ཐམས་ཅད་ཆོས་ཅན་དུ་འཛིན་ཏེ། བུམ་པ་ལ་སོགས་པའི་དངོས་པོ་(༡༨༨བ)
ཐམས་ཅད་བདག་ལས་སྐྱེ་བ་མེད་དེ། ཞེས་པ་ལྟ་བུའོ། །ཞེས་ བྲིས་འདུག་པ་ཡང་།
བསྙོན་ཧམ་འབའ་ཞིག་ཏུ་སྣང་སྟེ། ནང་འདུ་བྱེད་ཆོས་ཅན་དུ་འཛིན་པ་འགོག་བྱེད་
ཀྱིས་ཐལ་འགྱུར་བས་གཞུང་ཚད་ལྡན་གཅིག་ཀྱང་མེད་པའི་ཕྱིར་དང་། ཐལ་རང་ཉིད་
ལ་དངོས་པོ་ཐམས་ཅད་ཆོས་ཅན་དུ་འཛིན་མ་འཛིན་ཁྱད་པར་གཅིག་ཀྱང་མེད་པའི་
ཕྱིར་ཏེ། རང་རྒྱུད་པས་ཀྱང་དངོས་པོ་ཐམས་ཅད་ཆོས་ཅན་དུ་འཛིན་པའི་ཕྱིར་ཏེ། ཤེས་
རབ་སྒྲོན་མེ་ལས། ནང་གི་སྐྱེ་མཆེད་ཀྱིས་དངོས་པོ་རྒྱུ་མེད་པ་ལས་སྐྱེ་བ་མེད་དེ། ཞེས་
- 438 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དང༌། རྟོག་གེ་འབར་བ་ལས། དངོས་པོ་རྣམས་བདག་ལས་མི་སྐྱེ་སྟེ། དངོས་པོ་ཡིན་
པའི་ཕྱིར། སྐྱེས་བུ་བཞིན། ཞེས་པ་རྣམས་ཀྱིས་དངོས་པོ་ཐམས་ཅད་ཆོས་ཅན་དུ་
བསྟན་པའི་ཕྱིར་ཏེ། སངས་རྒྱས་བསྐྱངས་ཀྱི་འགྲེལ་པ་ལས། དངོས་པོ་རྣམས་བདག་
ལས་སྐྱེ་བ་མེད་དེ། ཞེས་པ་འདིས་དངོས་པོ་ཐམས་ཅད་ཆོས་ཅན་དུ་བསྟན་པའི་ཕྱིར།
རྟགས་དོན་གྱི་དངོས། དེས་ན་སངས་རྒྱས་བསྐྱངས་ཀྱིས། དངོས་པོ་རྣམས་བདག་ལས་
སྐྱེ་བ་མེད་དེ། ཞེས་པ་དང༌། རྟོག་གེ་འབར་བ་ལས། དངོས་པོ་རྣམས་བདག་ལས་མི་
སྐྱེ་སྟེ། ཞེས་པ་འདི་གཉིས་ཀྱིས་དངོས་པོ་ཐམས་ཅད་ཆོས་ཅན་དུ་བསྟན་མ་བསྟན་གྱི་
ཁྱད་པར་ཅི་འདུག །སློབ་དཔོན་གཉིས་པོ་འདིས། ཁྱེད་ཀྱི་ཕ་ནི་མ་བསད། སློབ་དཔོན་
གཉིས་པོ་འདི་འདྲ་རང་གི་ཞབས་འདྲེན་མི་མཛད་པར་ཞུ། ཆོས་ལ་སོགས་པ་ཁྱད་པར་
གཞན་ལྔ་ལ་ཡང་། བརྡ་ཆད་གཅིག་ཀྱང་མི་འདུག་སྟེ། དགག་མི་དགོས་པར་འདུག་
པས་རེ་ཞིག་བཞག །
ཡང་ཁྱེད་ཀྱིས། ཐ་སྙད་དུ་རང་རྒྱུད་ཀྱི་གཏན་ཚིགས་དང༌། རང་རྒྱུད་ཀྱི་དམ་
བཅའ་ཁས་ལེན་མི་ལེན་(༡༨༩ན)གྱི་སྒོ་ནས་ཕྱེ་བ་ནི་མི་འཐད་དེ། ཐལ་འགྱུར་བས་
ཀྱང་དུ་བའི་རྟགས་ཀྱིས་དུ་ལྡན་ལ་ལ་མེ་ཡོད་དུ་བསྒྲུབ་པ་དང་། རིགས་སད་པའི་ལུས་
ངག་གི་རྟགས་ཀྱིས་ཕ་རོལ་པོ་རིགས་སད་པར་བསྒྲུབ་པ་དང་། ཕྱིར་མི་ལྡོག་པའི་ལུས་
ངག་གིས་རྟགས་ཀྱིས་ཕ་རོལ་པོ་ཕྱིར་མི་ལྡོག་པར་བསྒྲུབ་པ་སོགས་གཏན་ཚིགས་དང་
དཔེ་རྒོལ་བ་གཉིས་ཀ་མཐུན་སྣང་དུ་གྲུབ་པའི་སྒོ་ནས་ཆོས་ཅན་མཐུན་སྣང་དུ་གྲུབ་
པའི་སྟེང་དུ་ཁྱད་པར་གྱི་ཆོས་བསྒྲུབ་པ་དུ་མ་ཡོད་པའི་ཕྱིར་རོ། །ཞེས་བྲིས་འདུག་པ་
མི་འཐད་དེ། གོང་གི་གཏན་ཚིགས་དེ་རྣམས་སྔ་རྒོལ་དབུ་མ་ཐལ་འགྱུར་བས། ཕྱིར་
རྒོལ་རང་རྒྱུད་པ་མན་ཆད་ཀྱི་གྲུབ་མཐའ་སྨྲ་བ་ཞིག་ལ་གཏན་ཚིགས་དེ་རྣམས་འགོད་
པའི་ཚེ་ནི། རྒོལ་བ་གཉིས་ཀའི་ལུགས་ལ་མཐུན་སྣང་དུ་གྲུབ་པའི་ཆོས་མེད་ལ། དངོས་
- 439 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
སྨྲ་བ་ནང་ཕན་ཚུན་དང་། ཐལ་འགྱུར་བ་ནང་ཕན་ཚུན་དུ་གཏན་ཚིགས་དེ་རྣམས་འགོད་
པའི་ཚེ་ཆོས་ཅན་མཐུན་སྣང་དུ་གྲུབ་པ་ཡོད་པ་ནི། ཐལ་འགྱུར་བས་རང་རྒྱུད་ཀྱི་གཏན་
ཚིགས་ཁས་ལེན་པར་མི་འགྲུབ་པའི་ཕྱིར། རྟགས་དང་པོ་གྲུབ་སྟེ། དེའི་ཚེ་རྒོལ་བ་དེ་
གཉིས་ཀའི་ལུགས་ཆོས་ཅན་ཚད་མས་གྲུབ་ཚུལ་མཐུན་སྣང་བ་མེད་པའི་ཕྱིར་ཏེ། ཐལ་
འགྱུར་བ་ནི་ཆོས་ཅན་འཇལ་བའི་ཚད་མ་མཐའ་དག་རང་གི་མཚན་ཉིད་ཀྱིས་མ་གྲུབ་
པའི་ཆོས་ཅན་ཞིག་ལ་ཚད་མར་སོང་བར་འདོད། རང་རྒྱུད་པ་མན་ཆད་ཀྱིས་ཆོས་
ཅན་འཇལ་བའི་ཚད་མ་རྣམས་རང་གི་མཚན་ཉིད་ཀྱིས་གྲུབ་པའི་ཆོས་ཅན་ཞིག་ལ་ཚད་
མར་སོང་བར་འདོད་པའི་ཕྱིར། རང་རྒྱུད་པ་མན་ཆད་ཀྱི་ཚད་མ་གང་ཡིན་ཡང་རང་ངོས་
ནས་གྲུབ་པའི་གཞལ་བྱ་ཞིག་(༡༨༩བ)ལ་ཚད་མ་སོང་བར་འདོད་པའི་ཕྱིར། རང་རྒྱུད་པ་
མན་ཆད་ཀྱིས་ཆོས་ཐམས་ཅད་བློ་ལ་སྣང་བའི་དབང་གིས་རང་གི་སྡོད་ལུགས་ཀྱི་ངོས་ནས་
གྲུབ་པར་བཞེད་པའི་ཕྱིར་ཏེ། དེ་ལྟར་དུ་དབུ་མ་སྣང་བ་ལས་གསུངས་པའི་ཕྱིར། །
གཞན་ཡང་། དེའི་ཚེ་རྒོལ་བ་དེ་གཉིས་ཀའི་ལུགས་ལ་མཐུན་སྣང་དུ་གྲུབ་པའི་
ཆོས་ཅན་མེད་དེ། སློབ་དཔོན་ལེགས་ལྡན་འབྱེད་ཀྱིས་སངས་རྒྱས་པས་བྱེ་བྲག་པའི་
ངོར་སྒྲ་མི་རྟག་པར་བསྒྲུབ་པའི་ཚེ་རྟག་མི་རྟག་གང་གིས་ཀྱང་ཁྱད་པར་དུ་མ་བྱས་པའི་
སྒྲ་ཆོས་ཅན་དུ་འཛིན་པ་དེ་བཞིན་དུ། དབུ་མ་པས་དངོས་སྨྲ་བའི་ངོར་མིག་དང་གཟུགས་
ལ་སོགས་པའི་བདེན་པའི་སྐྱེ་བ་མེད་པར་བསྒྲུབ་པ་དང་། གྲངས་ཅན་གྱི་ངོར་བདག་
ལས་སྐྱེ་བ་མེད་པར་བསྒྲུབ་པ་སོགས་ཀྱི་ཚེ་ཡང་སྔ་རྒོལ་གཉིས་ཀྱིས་ཐུན་མོང་མ་ཡིན་
པའི་འདོད་པ་བདེན་རྫུན་གང་གིས་ཀྱང་ཁྱད་པར་དུ་མ་བྱས་པའི་མིག་སོགས་སྤྱི་ཙམ་
ཞིག་ཆོས་ཅན་དུ་འཛིན་པས་རྒོལ་བ་གཉིས་ཀ་ལ་མཐུན་སྣང་དུ་གྲུབ་པའི་ཆོས་
ཅན་ཡོད་པར་ཞལ་གྱིས་བཞེས་པ་ལ། ཚིག་གསལ་ལས། དེ་ནི་དེ་ལྟར་མ་ཡིན་
ཏེ། འདི་ལྟར་གང་གི་ཚེ་འདིར་སྐྱེ་བ་བཀག་པ་བསྒྲུབ་པའི་ཆོས་སུ་འདོད་པ་དེའི་ཚེ་དེ་
- 440 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཁོ་ནར་དེའི་རྟེན་ཆོས་ཅན་ཕྱིན་ཅི་ལོག་ཙམ་གྱིས་བདག་གི་དངོས་པོ་རྙེད་པ་ནི་ཉམས་
པར་གྱུར་པ་འདི་རང་ཉིད་ཀྱིས་ཁས་བླངས་པ་ཉིད་དོ། །ཕྱིན་ཅི་ལོག་དང་ཕྱིན་ཅི་མ་
ལོག་པ་དག་ནི་ཐ་དད་པ་མ་ཡིན་ནོ། །ཞེས་དགག་པ་མཛད་པའི་ཕྱིར། དགག་པ་ཇི་
ལྟར་མཛད་ན། གོང་གི་སློབ་དཔོན་ལེགས་ལྡན་འབྱེད་ཀྱིས་བཤད་པ་དེ་ནི་དེ་ལྟར་
འཐད་པ་མ་ཡིན་ཏེ། དེ་ལྟར་འཐད་ན། མིག་སོགས་དེ་མིག་སོགས་ཀྱི་གནས་ལུགས་
འཇལ་བའི་ཚད་མ་རང་ཉིད་ལ་གནས་ལུགས་དཔྱོད་(༡༩༠བ)བྱེད་ཀྱིས་ཚད་མར་སོང་
བའི་རྙེད་དོན་དང༌། ། གྲངས་ཅན་གྱི་ཐ་སྙད་དཔྱོད་བྱེད་ཀྱི་ཚད་མ་རང་ཉིད་ལ་ཐ་
སྙད་དཔྱོད་བྱེད་ཀྱི་ཚད་མར་སོང་བའི་ཡུལ་གྱི་གཞི་མཐུན་ཡིན་དགོས་པ་གང་ཞིག །དེ་
འདྲའི་གཞི་མཐུན་མི་སྲིད་པའི་ཕྱིར། ཕྱི་མ་དེར་ཐལ། གྲངས་ཅན་གྱི་རྒྱུད་ལ་
མིག་སོགས་འཇལ་བའི་ཚད་མ་ཡོད་པའི་ཕྱིར། རྩ་རྟགས་གཉིས་པ་གྲུབ་སྟེ། ཕྱིན་ཅི་
ལོག་སྟེ་ཐ་སྙད་པའི་ཚད་མ་རང་ཉིད་ལ་ཐ་སྙད་པའི་ཚད་མར་སོང་བའི་ཡུལ་དང་།
ཕྱིན་ཅི་མ་ལོག་པ་སྟེ་གནས་ལུགས་འཇལ་བའི་ཚད་མ་རང་ཉིད་ལ་གནས་ལུགས་འཇལ་
བའི་ཚད་མར་སོང་བའི་ཡུལ་གཉིས་ཐ་དད་པ་སྟེ་འགལ་བ་ཡིན་པའི་ཕྱིར། ཞེས་
པའི་དོན་ཡིན་ནོ། །
ཡང་ཁྱོད་ཀྱིས། རང་རྒྱུད་ཀྱི་དོན་ནི་རང་དབང་ཡིན་ལ། རང་དབང་གི་དོན་ནི་
བདེན་གྲུབ་ཡིན་ཞེས་སོགས་གཞི་མེད་ཀྱི་སྨྲ་བའི་སྒོ་ནས་གདུལ་བྱ་བསླུ་བར་མ་བྱེད་
ཅིག །ཅེས་བྲིས་པ་ནི། ལེགས་ལྡན་འབྱེད་སོགས་དབུ་མ་པ་ཆེན་པོ་རྣམས་ལ་སྐུར་
པ་འདེབས་པ་ཡིན་ཏེ། ཤེས་རབ་སྒྲོན་མེ་ལས། རང་དབང་དུ་རྗེས་སུ་དཔག་པ་ཁོ་ན་
ཁ་ན་མ་ཐོ་བ་མེད་པ། ཞེས་རང་རྒྱུད་ཀྱི་དོན་རང་དབང་ལ་གསུངས་པའི་འགྲེལ་པ་
མང་དུ་ཡོད་པའི་ཕྱིར། ཁྱོད་རང་གིས་ཐལ་རང་གི་ཁྱད་པར་གྱི་རང་ལུགས་འཇོག་པ་
ན། གཉིས་པ་ལ་གཞི་དང་། ལམ་དང་། འབྲས་བུ་ཁྱད་པར་ཅན་གསུམ་ལས། དང་པོ་
- 441 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ ་
ལ་ཐ་སྙད་དུ་གཞན་སྐྱེ་ཁས་མི་ལེན་པ་དང་། འདུས་བྱས་དང་མི་བསླུ་བའི་གཞི་མཐུན་
ཁས་མི་ལེན་པ་དང་། ལེན་པ་དང༌། ཚད་མའི་མཚན་ཉིད་མི་བསླུ་བའི་ཤེས་པར་མི་
(༡༩༠བ)འདོད་པ་དང་། འདོད་པ་དང༌། ཚད་མ་ལ་མངོན་རྗེས་གཉིས་དང་དེའི་སྟེང་དུ་དཔེ་
ཉེར་འཇལ་དང་ལུང་གི་ཚད་མ་སྟེ་བཞིར་གྲངས་ངེས་པ་དང་། མངོན་རྗེས་གཉིས་སུ་
གྲངས་ངེས་པར་འདོད་པའི་ཁྱད་པར་དང་། ཡང་ལོག་གི་ཁྱད་པར་ཡུལ་ཡུལ་ཅན་
གཉིས་ཀ་ལ་འབྱེད་པ་དང་། ཡུལ་ཡུལ་ཅན་ལ་མི་འབྱེད་པའི་ཁྱད་པར་རྣམས་སོ། །
གཉིས་པ་ནི་ལམ་གྱི་སྐབས་སུ། ཉན་རང་གིས་ཆོས་ཀྱི་བདག་མེད་རྟོགས་
པར་འདོད་པ་དང་། མ་རྟོགས་པར་འདོད་པའི་ཁྱད་པར་དང་། འཕགས་པའི་མཉམ་
གཞག་སྣང་མེད་དང༌། སྣང་བཅས་སུ་འདོད་པའི་ཁྱད་པར་གཉིས་སོ། །
གསུམ་པ་ནི། སངས་རྒྱས་ཀྱི་མཉམ་རྗེས་ཐ་དད་མེད་པར་འདོད་པ་དང་། ཡོད་
པར་འདོད་པ་རྣམས་ཏེ་ཟུང་དུ་སྦྱར་བ་དེ་དག་གིས་དང་པོ་རྣམས་ནི་ཐལ་འགྱུར་
བ་དང་། ཕྱི་མ་རྣམས་ནི་རང་རྒྱུད་པ་ཡིན་ནོ། །ཞེས་བྲིས་འདུག་པ། འདི་རྣམས་རིམ་
གྱིས་བཀག་ནས། རང་རྒྱུད་པས་འདུས་བྱས་དང་མི་བསླུ་བའི་གཞི་མཐུན་ཁས་མི་ལེན་
ཏེ། རང་རྒྱུད་བས་འདུས་བྱས་ཡིན་ན་རྫུན་པ་བསླུ་བའི་ཆོས་ཅན་ཡིན་པས་ཁྱབ་པ་
ཁས་ལེན་པའི་ཕྱིར། རྩ་ཤེ་ལས། འདུ་བྱེད་ཐམས་ཅད་བསླུ་བའི་ཆོས། །དེས་
ན་དེ་དག་རྫུན་པ་ཡིན། །ཞེས་པའི་ཐད་ཀྱིས་ཤེས་རབ་སྒྲོན་མེར། ཉན་ཐོས་ཀྱི་ཐེག་པ་
ལས་ཀྱང་འདི་ལྟ་སྟེ། འདུས་བྱས་གང་ཡིན་པ་དེ་ནི་བརྫུན་པ་བསླུ་བའི་ཆོས་སོ། །དགེ་
སློང་དག །འདི་ལྟ་སྟེ། མི་བསླུ་བའི་ཆོས་མྱ་ངན་ལས་འདས་པ་དེ་ནི་བདེན་པའི་མཆོག་
གོ །འདུས་བྱས་དེ་ནི་བསླུ་བའི་ཆོས་ཀྱང་ཡིན། དེ་ནི་རབ་ཏུ་འཇིག་པའི་ཆོས་ཀྱང་ཡིན་
ནོ་ཞེས་ཀྱང་གསུང་ལ། ཐེག་པ་ཆེན་པོ་ལས་ཀྱང་། རབ་འབྱོར། ཇི་ཙམ་(༡༩༡ན)དུ་
འདུས་བྱས་པ་དེ་ཙམ་དུ་བརྫུན་ལ། ཇི་ཙམ་དུ་འདུས་མ་བྱས་པ་དེ་ཙམ་དུ་མི་བརྫུན་ནོ་
- 442 -



I
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཞེས་གསུངས་སོ། །དེའི་ཕྱིར་དེ་ལྟར་ཕྱོགས་གཉིས་ཀ་ལ་གྲགས་པའི་ལུང་དག་ཡོད་
པའི་ཕྱིར། འདུ་བྱེད་ཐམས་ཅད་བསླུ་བའི་ཆོས་འདིས་ནི་འདུ་བྱེད་ཀྱི་ཆོས་ནི་བསླ་བའི་
ཆོས་ཉིད་ཡིན་པའི་ཕྱིར་བསྟན་ཏོ། །ཞེས་གསུངས་པའི་ཕྱིར། ཡང་དེ་གཉིས་ལ་མི་
བསླུ་བའི་ཤེས་པ་ཚད་མའི་མཚན་ཉིད་དུ་འདོད་མི་འདོད་ཀྱི་ཁྱད་པར་ཡང་མི་འཐད་
པར་ཐལ། དེ་འདྲ་བའི་ཁྱད་པར་སྟོན་པའི་ལུང་རིགས་གང་ཡང་མེད་པའི་ཕྱིར། ཡོད་
ན་འདི་ལྟར་ཡོད་ཅེས་སྨྲོས་ཤིག ། །
གཞན་ཡང་། དེ་གཉིས་ལ་ཚད་མ་ལ་མངོན་རྗེས་གཉིས་སུ་གྲངས་ངེས་པར་འདོད་
པ་དང་མི་འདོད་པའི་ཁྱད་པར་མི་འཐད་པར་ཐལ། ཐལ་འགྱུར་བས་ཀྱང་ཚད་མ་ལ་
མངོན་རྗེས་གཉིས་སུ་གྲངས་ངེས་པར་འདོད་པའི་ཕྱིར། ཐལ་འགྱུར་བས་དཔེ་ཉེར་
འཇལ་དང༌། ལུང་གི་ཚད་མ་གཉིས་རྗེས་དཔག་ཏུ་འདུ་བར་འདོད་པའི་ཕྱིར། ཐལ་
འགྱུར་བས་ཡུལ་ཡུལ་ཅན་གཉིས་ཀ་ལ་ཡང་ལོག་གི་ཁྱད་པར་འདོད་པ་ཡང་མི་འཐད་
དེ། ཐལ་འགྱུར་བས་ཀུན་རྫོབ་བདེན་པ་དང་ཡང་དག་པའི་གཞི་མཐུན་མི་བཞེད་པའི་
ཕྱིར། འཇིག་རྟེན་ཉིད་ལ་བདེན་ཡིན། ཞེས་ཉིད་ཚིག་སྨོས་པ་ལ་དགོས་པ་ཡོད་པའི་
ཕྱིར།
གཞན་ཡང་། དེ་གཉིས་ལ་ཉན་རང་ལ་ཆོས་ཀྱི་བདག་མེད་རྟོགས་པ་ཡོད་པར་
འདོད་པ་དང་། རྟོགས་པ་མེད་པར་འདོད་པའི་ཁྱད་པར་ཡང་མི་འཐད་དེ། དེ་གཉིས་ཀས་
ཆོས་ཀྱི་བདག་མེད་མ་རྟོགས་པའི་ཉན་རང་ཡོད་པར་འདོད་པ་ལ་ཁྱད་པར་མེད། ཆོས་
ཀྱི་བདག་མེད་མ་རྟོགས་པའི་ཉན་རང་ཡོད་པར་འདོད་པ་ལ་ཡང་(༡༩༡བ)ཁྱད་པར་
མེད་པའི་ཕྱིར། དང་པོ་གྲུབ་སྟེ། རིགས་ཀྱི་ཐད་ཀྱི་སྣང་བ། ཉི་སྣང་གཉིས་ཀ་ལས་ཆོས་
ཀྱི་བདག་མེད་རྟོགས་པའི་ཉན་རང་ཡོད་པར་བཤད་ཅིང་། ཆོས་ཀྱི་བདག་མེད་རྟོགས་
པའི་བྱང་སེམས་ཚོགས་ལམ་པ་ཉན་ཐོས་ལམ་དུ་འཇུག་པ་སྲིད་པར་རང་རྒྱུད་པས་
- 443 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཀྱང་ཁས་ལེན་པའི་ཕྱིར། རྩ་རྟགས་གཉིས་པ་གྲུབ་སྟེ། ཐལ་འགྱུར་བས་ཆོས་ཀྱི་བདག་
མེད་མ་རྟོགས་པའི་ཉན་རང་ཡོད་པར་ཁས་ལེན་པའི་ཕྱིར། གཞན་ཡང་། དེ་གཉིས་
ལ་འཕགས་པའི་མཉམ་གཞག་སྣང་མེད་དང་། སྣང་བཅས་སུ་འདོད་པའི་ཁྱད་པར་ཡང་
མི་འཐད་པར་ཐལ། རང་རྒྱུད་པས་སྟོང་ཉིད་ལ་རྩེ་གཅིག་ཏུ་མཉམ་པར་བཞག་པའི་
སློབ་པ་འཕགས་པའི་མཉམ་གཞག་ཡེ་ཤེས་ལ་ཀུན་རྫོབ་སྣང་བར་མི་བཞེད་པའི་ཕྱིར།
རང་རྒྱུད་པས་སློབ་པའི་རྒྱུད་ཀྱི་མཉམ་རྗེས་འགལ་བར་འདོད་པའི་ཕྱིར། གཞན་ཡང་།
དེ་གཉིས་ལ་སངས་རྒྱས་ཀྱི་སར་མཉམ་རྗེས་ཐ་དད་མེད་པར་འདོད་པ་དང་། ཡོད་
པར་འདོད་པ་ཡང་མི་འཐད་དེ། དེ་གཉིས་ཀས་སངས་རྒྱས་ཀྱི་སའི་མཉམ་རྗེས་གཉིས་
ལྡོག་པ་ཐ་དད་དུ་འདོད་པར་ཡང་མཚུངས། ངོ་བོ་ཐ་མི་དད་དུ་འདོད་པ་ཡང་མཚུངས་
པའི་ཕྱིར། དང་པོ་སླ། གཉིས་པ་གྲུབ་སྟེ། རང་རྒྱུད་པས་ཀྱང་སངས་རྒྱས་ཀྱི་མཉམ་
གཞག་ཡེ་ཤེས་ཤེས་བྱ་ཇི་སྙེད་པ་ལག་མཐིལ་དུ་སྐྱུ་རུ་ར་བཞག་པ་བཞིན་དུ་མངོན་
སུམ་དུ་གཟིགས་པར་བཞེད་པའི་ཕྱིར་ཏེ། བདེན་གཉིས་རང་འགྲེལ་ལས། མཁྱེན་
པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་འཁོར་ཀུན་ཁྱབ་ཅན། །ཞེས་
གསུངས་པའི་ཕྱིར། །
ཁོ་ན་རེ། ཐལ་འགྱུར་བས་སངས་རྒྱས་ཀྱི་སའི་མཉམ་རྗེས་ཐ་དད་དུ་(༡༩༢ན)
ཁས་ལེན་པ་མི་འཐད་དེ། དེས་ཐ་དད་ཁས་ལེན་མི་རིགས་པའི་ཕྱིར་ཟེར་ན། དེས་ཐ་
དད་ཁས་ལེན་རིགས་པར་ཐལ། ཐ་དད་ཡོད་པའི་ཕྱིར། བྱེ་བྲག་པ་དང་གྲངས་ཅན་
པ་སོགས་མུ་སྟེགས་ཅན་རྣམས་ཀྱི་ལུགས་ཐ་དད་པའི་ཕྱིར་ཏེ། འཇུག་པ་ལས། དེ་དབྱེ་
ཅུང་ཟད་ཅུང་ཟད་ལ་བརྟེན་ནས། །མུ་སྟེགས་རྣམས་ཀྱི་ལུགས་ནི་ཐ་དད་འགྱུར། །ཞེས་
གསུངས་པའི་ཕྱིར། །
གཞན་ཡང་། བྱེད་རྒྱུ་ས་བོན་གྱི་ལས་ཐ་དད་མྱུ་གུའི་དབྱིབས་དང་ནི། །ཁ་དོག་
- 444-



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རོ་ནུས་སྨིན་པའི་ཐ་དད་ཁྱོད་ལ་མེད་པར་འགྱུར། །ཞེས་གསུངས་པ་ཡང་མི་འཐད་
པར་ཐལ། མྱུ་གུ་སྐྱེད་བྱེད་ཀྱི་ས་བོན་ཐ་དད་པ་ལས་མྱུ་གུ་ཁ་དོག་ལ་སོགས་
པའི་ཐ་དད་པ་མེད་པར་ཐལ་བའི་སྐྱོན་གྲངས་ཅན་ལ་ཡོད་པར་གསུངས་པ་མི་འཐད་
པའི་ཕྱིར་ཏེ། ཐ་དད་མེད་པའི་ཕྱིར། རྟགས་ཁས། གཞན་ཡང་། ཐ་དད་ཡོད་པར་ཐལ།
རྒྱུན་ཅན་རྣམས་དེར་ཕན་ཚུན་ཐ་དད་ཡོད། ཅེས་པའི་སྐབས་ཀྱི་རང་འགྲེལ་ལས།
རྒྱུན་ཅན་གྱི་ཡན་ལག་རྫས་ཀྱི་སྐད་ཅིག་རྣམས་ལ་རྒྱུན་ཅན་ཞེས་བརྗོད་དོ། །དེ་དག་
ཕན་ཚུན་ཏེ་གཞན་དང་གཞན་དུ་ཐ་དད་ཅིང་ཞེས་གསུངས་པའི་ཕྱིར། ས་བོན་དང་མྱུ་
གུ་གཉིས་དུས་ཐ་དད་པ་ཡིན་པའི་ཕྱིར་རོ། །མྱུ་གུ་ས་བོན་དང་ནི་དུས་མཉམ་ཡོད་པ་
མ་ཡིན་ཞིང་། །ཞེས་སོགས་ཀྱིས་དེ་ལྟར་བསྟན་པའི་ཕྱིར། མ་གྲུབ་ན་ཁྱོད་རང་
གི་དུས་ཐ་དད་ལ་གཞན་སྐྱེ་མེད་པས་གཞན་སྐྱེ་དགག །དུས་མཉམ་པ་ལས་སྐྱེ་བ་མེད་
པ་གཞན་སྐྱེ་དགག་པའོ། །དེ་ལ་གཉིས་ཏེ། དགག་པ་དངོས་དང་། རྩོད་པ་སྤོང་
བའོ། །དང་པོ་ནི། མྱུ་གུ་ས་བོན་(༡༩༢བ)སོགས་སོ་ཞེས་བྲིས་འདུག་པ་དང་དངོས་
སུ་འགལ་ལོ། །
ཡང་ཁྱོད་ཀྱིས། དེ་ལྟར་དངོས་པོ་རང་བཞིན་མེད་པར་བསྒྲུབ་པའི་སྐབས་སུ།
ཆོས་ཅན་རྒོལ་ཕྱིར་རྒོལ་གཉིས་ཀ་ལ་གྲུབ་པར་འདོད་པ་མི་འཐད་དེ། ཆོས་ཅན་དེའི་
གནས་ཚུལ་ལ་དཔྱོད་པའི་བློ་ངོར་ཆོས་ཅན་དེ་ཉིད་གྲུབ་ན་བདེན་གྲུབ་ཏུ་ཐལ་བའི་
ཕྱིར་རོ། །ཞེས་པ་ཐལ་འགྱུར་བའི་རིགས་པའི་གཙོ་བོར་སྣང་ཞིང་། གཞན་ཡང་། དབུ་
མ་པ་ཡིན་ན་རང་གི་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་
གཞན་ཁས་བླངས་པ་མེད་པའི་ཕྱིར་རོ། །ཞེས་པའི་དོན་དངོས་པོ་རང་བཞིན་མེད་པར་
བསྒྲུབ་པའི་སྐབས་སུ་རང་རྒྱུད་ཀྱི་གཏན་ཚིགས་མི་རིགས་ཏེ། རིགས་ན་ཆོས་ཅན་དངོས་
པོ་ཚད་མས་གྲུབ་པའི་སྟེང་དུ་དགག་ཆོས་རང་བཞིན་གྱིས་གྲུབ་པ་བཀག་ནས། ཁྱད་
- 445 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པར་གྱི་ཆོས་རང་བཞིན་མེད་པ་བསྒྲུབ་དགོས་པ་ལས། ཆོས་ཅན་ཚད་མས་མ་གྲུབ་
པའི་སྟེང་དུ་རང་བཞིན་ཡོད་པ་ལས་ཕྱོགས་གཞན་ཁྱོད་ཀྱིས་རང་བཞིན་མེད་པ་ཡང་
ཁས་བླངས་པའི་ཕྱིར་ཏེ། དེའི་ཚེ་ཆོས་ཅན་གཉིས་མ་གྲུབ་པའི་ཕྱིར། ཞེས་བྲིས་འདུག་
པ། དངོས་པོ་རང་བཞིན་མེད་པ་བསྒྲུབ་པའི་སྐབས་སུ་དངོས་པོ་མ་གྲུབ་པར་ཐལ། དེའི་
སྐབས་སུ་ཆོས་ཅན་རྒོལ་ཕྱིར་རྒོལ་གཉིས་ལ་མ་གྲུབ་པའི་ཕྱིར། འདོད་ན། དངོས་པོ་
རང་བཞིན་གྱིས་མེད་པར་བསྒྲུབ་པའི་ཚེ་གྲུབ་ན་རང་བཞིན་གྱིས་གྲུབ་དགོས་པར་ཐལ།
འདོད་པའི་ཕྱིར། འདོད་ན། དངོས་པོ་རང་བཞིན་གྱིས་མེད་པར་བསྒྲུབ་པའི་རྟགས་
ཡང་དག་དང་རྒོལ་ཕྱིར་རྒོལ་རྣམས་ཆོས་ཅན། དེར་ཐལ། དེའི་ཕྱིར། མ་གྲུབ་ན།
དངོས་པོ་རང་བཞིན་གྱིས་མེད་པར་བསྒྲུབ་པའི་རྟགས་ཡང་དག་མེད་པར་ཐལ་ལོ། ། །
གཞན་ཡང་། དངོས་པོ་(༡༩༣ན)རང་བཞིན་གྱི་ཡོད་མེད་དཔྱོད་པའི་སྐབས་སུ་
ཡོད་ན་རང་བཞིན་གྱིས་ཡོད་དགོས་པར་ཐལ། དངོས་པོ་རང་བཞིན་མེད་པར་བསྒྲུབ་
པའི་སྐབས་སུ་མ་གྲུབ་ན་རང་བཞིན་གྱིས་མ་གྲུབ་དགོས་པའི་ཕྱིར། འདོད་ན། དངོས་པོ་
རང་བཞིན་གྱི་ཡོད་མེད་དཔྱོད་པ་ཆོས་ཅན། དེར་ཐལ་དེའི་ཕྱིར། མ་གྲུབ་ན། དངོས་
པོ་རང་བཞིན་གྱིས་ཡོད་མེད་དཔྱོད་པ་མེད་པར་ཐལ་ལོ། །གཞན་ཡང་། དངོས་པོ་རང་
བཞིན་གྱིས་མེད་པར་བསྒྲུབ་པའི་སྐབས་ སུ་ རང་རྒྱུད་ཀྱི་གཏན་ཚིགས་ ཁས་ལེན་
རིགས་པར་ཐལ། རང་རྒྱུད་ཀྱི་གཏན་ཚིགས་ཁས་ལེན་རིགས་པའི་ཕྱིར། རང་རྒྱུད་ཀྱི་
གཏན་ཚིགས་ཡོད་པའི་ཕྱིར། འཁོར་གསུམ། གཞན་ཡང་། གོང་གི་གསལ་
བ་དེར་ཐལ། དངོས་པོ་རང་བཞིན་མེད་པར་བསྒྲུབ་པའི་རང་རྒྱུད་ཀྱི་གཏན་ཚིགས་ཡོད་
པའི་ཕྱིར། སྣང་བ་རང་བཞིན་མེད་པར་བསྒྲུབ་པའི་རང་རྒྱུད་ཀྱི་གཏན་ཚིགས་ཡོད་
པའི་ཕྱིར། རང་རྒྱུད་ཀྱི་གཏན་ཚིགས་ཡོད་པ་གང་ཞིག །སྣང་བ་བདག་མེད་དུ་བསྒྲུབ་
བྱའི་གཙོ་བོ་ཡིན་པའི་ཕྱིར། འཁོར་གསུམ། །
- 446 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཞན་ཡང་། ཁྱོད་ཀྱིས་ལུང་དོན་འཆད་ཚུལ་དེ་མི་འཐད་དེ། དབུ་མ་པ་ཡིན་ན་
ནི་རང་རྒྱུད་ཀྱི་རྗེས་སུ་དཔག་པར་བྱ་བ་རིགས་པ་མ་ཡིན་ཏེ། ཕྱོགས་གཞན་ཁས་བླངས་
པ་མེད་པའི་ཕྱིར། ཞེས་དང་། དབུ་མའི་ལྟ་བ་ཁས་ལེན་པའི་གཞི་མཐུན་པ་ཡང་ཡིན་
རང་རྒྱུད་ཀྱི་སྦྱོར་བའི་ངག་བརྗོད་པ་གང་ཡིན་པ་དེ་ནི་ཆེས་ཤིན་ཏུ་ཉེས་པ་དུ་མའི་
ཚོགས་ཀྱིས་གནས་སུ་རྟོགས་ཏེ། ཞེས་དབུ་མ་པ་ཡིན་ན་རང་རྒྱུད་ཁས་ལེན་མི་རིགས་
པར་གསུངས་པ་ལ། དེ་ལྟར་གསུང་བ་པོ་རང་ཡང་རང་རྒྱུད་ (༡༩༣བ)ཁས་ལེན་ནོ་
ཞེས་མངོན་སུམ་ལ་བསྙོན་པར་བྱེད་པ་ཡིན་པའི་ཕྱིར། །
གཞན་ཡང་། ཁྱོད་ཀྱིས་ཕྱོགས་གཞན་ཁས་བླངས་པ་མེད་པའི་ཕྱིར། ཞེས་
པའི་དོན་ལ། ཆོས་ཅན་ཚད་མས་གྲུབ་པའི་སྟེང་དུ་ རང་བཞིན་ཡོད་པ་ལས་ཕྱོགས་
གཞན་ཁྱོད་ཀྱིས་རང་བཞིན་མེད་པ་ཡང་ཁས་མ་བླངས་པའི་ཕྱིར། ཞེས་སྨྲ་བ་ནི་
མཁས་པའི་བཞད་གད་ཀྱི་གནས་ཡིན་ཏེ། དེ་ལྟར་ན་དབུ་མ་པས་རང་བཞིན་གྱིས་
གྲུབ་པ་འདོད་དགོས་པ་དང༌། ཆོས་ཅན་ཚད་མས་གྲུབ་པ་རང་བཞིན་གྱིས་མེད་པར་
ཁས་མི་ལེན་པར་འགྱུར་བས་ཁྱོད་རང་གིས། དབུ་མ་པ་ལ་ཁས་ལེན་ཡོད་པར་ཁས་
བླངས་པ་དང་དངོས་སུ་འགལ་བའི་ཕྱིར། ཡང་ཁྱོད་ཀྱིས། དམ་བཅའ་མེད་པ་དང་།
གཏན་ཚིགས་མེད་པ་གཉིས་ལས། དང་པོ་ནི། ཀླུ་སྒྲུབ་ཀྱིས། གལ་ཏེ་ངས་དམ་
བཅའ་འགའ་ཡོད། །དེ་ན་ང་ལ་སྐྱོན་དེ་ཡོད། །ང་ལ་དམ་བཅའ་མེད་པས་ན། །ང་ནི་
སྐྱོན་མེད་ཁོ་ན་ཡིན། །ཞེས་པ་དང་། འཕགས་པ་ལྷས། ཡོད་དང་མེད་དང་ཡོད་མེད་
ཅེས། །གང་ལ་ཕྱོགས་ནི་ཡོད་མིན་པ། །དེ་ལ་ཡུན་ནི་རིང་པོ་ནའང་། ཀླན་ཀ་བརྗོད་
པར་ནུས་མ་ཡིན། །ཞེས་གསུངས་པའི་དོན་ལ། དེང་སང་གི་དབུ་མ་པ་དང་བདེན་གྲུབ་
ཀྱིས་ཕྱོགས་དམ་བཅས་པ་མེད་པས་སྐྱོན་མེད་ཅེས་པ་འགའ་ཞིག་ལ་འཆད་པ་ནི་
མི་འཐད་དེ། ཡོད་མེད་སོགས་ཀྱི་མཐའ་གསུམ་ཀ་མེད་པར་གསུངས་པའི་ཕྱིར་རོ། །
447 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཞེས་བྲིས་པ་ནི། རང་ཉིད་སྨྲ་འབེབ་པར་བྱེད་པའི་བཤད་པར་སྣང་སྟེ། དམ་བཅའ་ཡོད་
པར་ཐལ། བདག་ལས་མ་ཡིན་ཞེས་སོགས་ཀྱི་ཚིགས་བཅད་དེ་མཐའ་བཞིའི་སྐྱེ་བ་
བཀག་པའི་དམ་བཅའ་སྟོན་པར་སློབ་དཔོན་ཟླ་བས་བཞེད་པའི་ཕྱིར། (༡༩༤ན)འཁོར་
གསུམ། རྟགས་གསལ་གཉིས་ཀ་ཁྱོད་ རང་ གི་དཀའ་འགྲེལ་གྱི་ཚིག་ཟིན་ཇི་ལྟ་བ་
བཞིན་ཡིན། །
གཞན་ཡང་། དམ་བཅའ་ཡོད་པར་ཐལ། མཐའ་བཞིའི་སྐྱེ་བ་རེ་རེ་བཞིན་དགག་
པའི་དམ་བཅའ་བཞི་ཡོད་པའི་ཕྱིར། དེ་ཉིད་དེ་ལས་འབྱུང་མིན་གཞན་དག་ལས་ལྟ་ག་
ལ་ཞིག །ཅེས་སོགས་ཀྱི་རང་འགྲེལ་ལས། དམ་བཅའ་བཞི་པོ་དེ་རྗེས་སུ་བརྗོད་
ནས། དེ་ཉིད་རིག་པས་བསྒྲུབ་པའི་ཕྱིར་བཤད་པ། ཞེས་གསུངས་པའི་ཕྱིར། དམ་
བཅའ་མེད་ཅེས་པ་དོན་དམ་ལ་དཔྱོད་པའི་སྐབས་ཡིན་ཞེ་ན་ཡང་ཁྱོད་ལ་འགལ་ཏེ།
ཁྱོད་ཀྱིས་དོན་དམ་ལ་དཔྱོད་པའི་སྐབས་སུ་ཡོད་པའང་མིན། མེད་པའང་མིན་ཞེས་
སོགས་ཁས་བླངས་པའི་ཕྱིར། །
གཞན་ཡང་། ཁྱོད་ཀྱིས་ཆོས་ཅན་དེ་ཉིད་གནས་ཚུལ་ལ་དཔྱོད་པའི་ཚེ་ཆོས་
ཅན་དེ་ཉིད་ཁས་ལེན་དགོས་པས་དཔྱད་པའི་ཉེས་པ་མཚུངས་སོ་ཞེས་པའི་ལན་ནི།
ཆོས་ཅན་དེ་ཉིད་ཁས་མ་བླངས་པས་ཆོས་ཅན་ཚད་མས་གྲུབ་པའི་སྟེང་དུ། ཁྱད་པར་
གྱི་ཆོས་དམ་བཅའ་བའི་རང་རྒྱུད་ཀྱི་དམ་བཅའ་མེད་ཅེས་པ་ལ་འཆད་དགོས་པའི་
ཕྱིར། ཞེས་བྲིས་འདུག་པ་མི་འཐད་དེ། ཁྱོད་ཀྱི་ལུགས་ལ་གནས་ལུགས་ལ་དཔྱོད་
པའི་ཚེ་ཆོས་ཅན་ཚད་མས་གྲུབ་པའི་སྟེང་དུ་ཁྱད་པར་གྱི་ཆོས་དམ་བཅའ་བའི་རང་རྒྱུད་
ཀྱི་དམ་བཅའ་ཡང་ཡོད་མིན་མེད་མིན་དུ་འཆད་དགོས་པའི་ཕྱིར། ལན་ཅི་སྨྲ། ཡང་
ཁྱོད་ཀྱིས། ཁ་ཅིག་འདིས་ནི་མྱུ་གུ་ལྟ་བུ་ཞིག་གིས་ངོ་བོ་ལ་ཕྱེ་ན་ཀུན་རྫོབ་ཡིན་པ་དང་།
དོན་དམ་ཡིན་པའི་ངོ་བོ་གཉིས་ཡོད་པར་སྟོན་གྱིས། ཞེས་ཊིཀ་ཆེན་གྱི་ལུགས་བརྗོད་
- 448 -



བ
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ནས། དེ་འགོག་པ་ (༡༩༤བ)ནི། མྱུ་གུའི་ངོ་བོར་གྱུར་པའི་ཀུན་རྫོབ་ཀྱི་ངོ་བོ་དེའི་ངོ་
བོར་གྱུར་པའི་དོན་དམ་གྱི་ངོ་བོ་ཡིན་པར་ཐལ། དེ་གཉིས་ངོ་བོ་གཅིག་ཡིན་པའི་ཕྱིར།
ཞེས་བྲིས་པ་ནི་རང་གི་ཁས་བླངས་དང་། ལུང་རིགས་དང་འགལ་བའི་ཕུང་པོར་འདུག་སྟེ།
བདེན་གཉིས་ཀྱི་ངོ་བོ་ཡོད་པར་ཁྱོད་རང་གིས་ཀྱང་ཁས་བླངས། ལུང་རིགས་ཀྱིས་
ཀྱང་འགྲུབ་པའི་ཕྱིར། དང་པོ་གྲུབ་སྟེ། ཁྱོད་རང་གི་དཀའ་འགྲེལ་ལས། སངས་རྒྱས་
བཅོམ་ལྡན་འདས་ཀྱིས་གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་བསྟན་པའི་
ཚེ། དངོས་པོ་ཐམས་ཅད་ལ་ཀུན་རྫོབ་དང་དོན་དམ་པའི་ངོ་བོ་ཉིད་གཉིས་བསྟན་ཏོ། །
ཞེས་དྲིས་པའི་ཕྱིར། འཁོར་གསུམ། གཉིས་པ་གྲུབ་སྟེ། དངོས་རྙེད་ངོ་བོ་གཉིས་
ནི་འཛིན་པར་འགྱུར། །ཞེས་པའི་འགྲེལ་པ་ལས། དངོས་པོ་ཐམས་ཅད་ཀྱི་རང་གི་ངོ་
བོ་གཉིས་ཉེ་བར་བསྟན་ཏེ། འདི་ལྟར། ཀུན་རྫོབ་དང་དོན་དམ་པའོ། །དེ་ལ་དོན་དམ་
པ་ནི་ཡང་དག་པར་གཟིགས་པ་རྣམས་ཀྱི་ཡེ་ཤེས་ཀྱི་ཁྱད་པར་གྱི་ཡུལ་གཉིས་ཀྱི་
བདག་གིས་རང་གིས་ངོ་བོ་རྙེད་པ་ཡིན་གྱི། རང་གི་བདག་ཉིད་ཀྱིས་གྲུབ་པ་ནི་མ་ཡིན་
ཏེ། འདི་ནི་ངོ་བོ་གཅིག་ཡིན་ནོ། །ཞེས་སོགས་ཀྱི་ལུང་རིགས་འཐད་པའི་ཕྱིར། ཡང་
ཁྱོད་ཀྱིས། མྱུ་གུ་ལྟ་བུ་གཅིག་ཉིད་ལ་བདེན་པ་གཉིས་ཀྱི་མིང་གིས་བཏགས་པའི་དོན་ཐ་
སྙད་དུ་རྙེད་པར་ཐལ། མྱུ་གུའི་ངོ་བོ་ཡིན་པར་གྱུར་པའི་བདེན་གཉིས་ཀྱི་ངོ་བོ་ཡོད་
པའི་ཕྱིར། ཞེས་བྲིས་པ་ཡང་མི་འཐད་དེ། རང་འགྲེལ་ལས། སངས་རྒྱས་བཅོམ་
ལྡན་འདས་རྣམས་ཀྱིས་འདུ་བྱེད་དང་མྱུ་གུ་ལ་སོགས་པ་ནང་དང་ཕྱི་རོལ་གྱི་དངོས་
པོ་ཐམས་ཅད་རང་རང་གི་ངོ་བོ་རྣམ་པ་གཉིས་ཉེ་བར་བསྟན་ཏོ། །ཞེས་མྱུ་གུ་ལ་སོགས་
པའི་ཕྱི་ནང་གི་དངོས་པོ་(༡༩༥ན)རྣམས་ལ་ཀུན་རྫོབ་དང་དོན་དམ་པའི་ངོ་བོ་གཉིས་
གཉིས་ཡོད་པར་གསུངས་པའི་ཕྱིར། །
ཡང་ཁྱོད་ཀྱིས། རང་རང་ངོ་བོས་སྟོང་པར་བསྒྲུབ་པ་ལ་དགག་བྱ་ལ་དོན་དམ་གྱི་
- 449 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཁྱད་པར་སྦྱོར་དགོས་པར་ཐལ། བདེན་གཉིས་ཐ་སྙད་དུ་རང་རང་གིས་ངོ་བོས་མི་སྟོང་
པའི་ཕྱིར། རྟགས་གསལ་ཁས་བླངས་ཞེས་བྲིས་འདུག་པ། ཀུན་རྫོབ་བདེན་པ་ཀུན་
རྫོབ་བདེན་པའི་ངོ་བོ་ཡིན་པས་སྟོང་པ་ལ་བྱེད་པ་ནི། དགག་བྱ་ལ་དོན་དམ་གྱི་ཁྱད་
པར་སྦྱར་དགོས་པར་འདོད་ལ། ཀུན་རྫོབ་བདེན་པ་ཀུན་རྫོབ་བདེན་པ་རང་གི་ངོས་
ནས་མ་གྲུབ་པ་ལ་བྱེད་པ་ནི། རྟགས་མ་གྲུབ་ཀྱི་ལན་ཐེབས་པར། རྟགས་གསལ་ཡང་
ཁས་བླངས་པ་མེད་དོ། ། །
ཡང་ཁྱོད་ཀྱིས་འདིར་ཕྱི་མ་དག །ཡང་དག་ཀུན་རྫོབ་དང་ལོག་པའི་ཀུན་རྫོབ་
ཀྱི་ཐ་སྙད་ནི་རང་རྒྱུད་པའི་ལུགས་ཡིན་གྱི། ཐལ་འགྱུར་བས་ནི་འཇིག་རྟེན་ཉིད་ལྟོས་
བདེན་པའི་ཀུན་རྫོབ་དང་། འཇིག་རྟེན་ཉིད་ལོག་པའི་ཀུན་རྫོབ་ཅེས་ཁས་ལེན་ཅིང་།
སྔ་མ་ཁས་མི་ལེན། ཡང་དག་ཡིན་ན་ཀུན་རྫོབ་ཡིན་པ་འགལ་བའི་ཕྱིར་རོ། །ཞེས་
སྨྲའོ། །འོ་ན་ཀུན་རྫོབ་བདེན་པ་ཞེས་པའི་ཐ་སྙད་ཀྱང་མི་འཐད་པར་འགྱུར་ཏེ། ཀུན་
རྫོབ་ཡིན་ན་བདེན་པར་འགལ་བའི་ཕྱིར། ཞེས་ཟེར་བ་ནི། དེ་གཉིས་མི་མཚུངས་སོ། །
ཟླ་བའི་ཞབས་ཀྱི་ཡུལ་རྫུན་པ་ལ་འཇིག་རྟེན་པའི་ཤེས་ངོ་ཉིད་ལ་ལྟོས་ནས་བདེན་
པ་དང་ལོག་པ་གཉིས་སུ་གསུངས་པས། སྤྱིར་ཀུན་རྫོབ་ལ་ཡང་དག་དང་ལོག་པ་
གཉིས་སུ་མི་འབྱེད་པའི་དོན་ཡིན་པའི་ཕྱིར་དང་། ཀུན་རྫོབ་བདེན་པ་ལ་དེ་འདྲའི་ཁྱད་
པར་གསུང་རབ་ཚད་ལྡན་གང་ནས་ཀྱང་མ་བཤད་པའི་ཕྱིར། ཡང་ཁྱོད་ཀྱིས། མདོར་
ན་ལོག་པའི་ཀུན་རྫོབ་ཐམས་ཅད་ནི་ཀུན་རྫོབ་བདེན་(༡༩༥བ)པ་ཡིན་ཀྱང་། ཐ་སྙད་
ལ་ནི་མ་བརྟེན་པར། །དམ་པའི་དོན་ནི་བསྟན་མི་ནུས། །ཞེས་དང་། ཐ་སྙད་བདེན་
པ་ཐབས་སུ་གྱུར་པ་དང་། །ཞེས་དང་། འཇིག་རྟེན་ཀུན་རྫོབ་བདེན་པ་དང་། །ཞེས་པ་
རྣམས་ཀྱིས་བསྟན་པའི་ཐ་སྙད་བདེན་པ་དང་། ཀུན་རྫོབ་བདེན་པ་དང་། ཐ་སྙད་དུ་
ཡོད་པ་ནི་མ་ཡིན་ཏེ། དེ་དག་གིས་གསུང་རབ་ཀྱི་བརྗོད་བྱ་ཐམས་ཅད་བདེན་པ་གཉིས་
- 450 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
སུ་འདུ་བར་གསུངས་པའི་ཡ་གྱལ་གྱི་ཀུན་རྫོབ་བདེན་པ་ཡིན་ལ། ལོག་པའི་ཀུན་རྫོབ་
བདེན་པ་རྣམས་ནི་དེ་ལྟར་མ་ཡིན་པའི་ཕྱིར་ཏེ། དོན་དམ་བདེན་པ་རྟོགས་པའི་ཐབས་
སུ་མི་རུང་བའི་ཕྱིར། ཞེས་དང་། ཡང་ཀུན་རྫོབ་ཏུ་ཡོད་ན་ཡོད་པས་མ་ཁྱབ་ཅིང་། ཐ་
སྙད་དུ་ཡོད་ན་ཡོད་པས་ཁྱབ་ཅེས་སོགས་འཕགས་པ་ཡབ་སྲས་ཀྱི་གཞུང་དང་འགལ་
བའི་རང་བཟོ་མང་དུ་བྲིས་པའི་མཐར། དབུ་མའི་གཞུང་གི་མགོ་འཇུག་བསྒྲིགས་ན་
འདི་ལས་གཞན་དུ་སྨྲས་ཐབས་ཨེ་འདུག་ལེགས་པར་དཔྱོད་ཅིག །ཅེས་བྲིས་འདུག་
པ། དབུ་མའི་གཞུང་ལ་ཐོས་བསམ་བྱེད་ལོ་བྱས་པས་གཞུང་དོན་ཕྱིན་ཅི་ལོག་འབའ་
ཞིག་ཏུ་སྨྲས་ཤིང་དེ་ལས་གཞན་དུ་སྨྲ་བའི་ཐབས་མ་རྙེད་པ་དེ། ཐུབ་དབང་གཉིས་
པ་བློ་བཟང་གྲགས་པའི་དཔལ་ལ་མ་གུས་ཤིང་ཞེ་སྡང་བས་ལན་འདུག་པས་བཤགས་
བསྡམས་ལ་འབད་མཛོད། གོང་གི་དམ་བཅའ་རྣམས་ལ་སྐྱོན་བརྗོད་ན། ལོག་
པའི་ཀུན་རྫོབ་ཡིན་ན་མེད་པས་ཁྱབ་པར་ཐལ། ། དེ་ཡིན་ན་བདེན་གཉིས་གང་རུང་
མ་ཡིན་དགོས་པའི་ཕྱིར། རྟགས་ཁས། འདོད་ན། ལོག་ཤེས་ཡིན་ན་མེད་པས་ཁྱབ་
པར་ཐལ། འདོད་པའི་ཕྱིར། འདོད་ན། ཉོན་མོངས་ཅན་གྱི་མ་རིག་པ་མེད་
པར་ཐལ། འདོད་པའི་(༡༩༦ན)ཕྱིར། འདོད་ན། སྒྲིབ་པ་གཉིས་མེད་པར་ཐལ། འདོད་
པའི་ཕྱིར། འདོད་ན། ཀུན་འབྱུང་མེད་པར་ཐལ་ལོ། །འདོད་པའི་ཕྱིར། འདོད་ན།
བདེན་བཞི་མེད་པར་ཐལ། འདོད་པའི་ཕྱིར། དཀོན་ཅོག་གསུམ་མེད་པར་ཐལ། འདོད་
པའི་ཕྱིར། ་
གཞན་ཡང་། དབང་ཤེས་འཁྲུལ་བ་རྣམས་ཆོས་ཅན། བདེན་གཉིས་གང་རུང་ཡིན་
པར་ཐལ། ཀུན་རྫོབ་ཀྱི་བདེན་པ་དང་། དོན་དམ་གྱི་བདེན་པ་གང་རུང་ཡིན་པའི་ཕྱིར།
ཁྱབ་སྟེ། བདེན་གཉིས་འཇོག་པའི་གསུང་རབ་མཐའ་དག་ཏུ་བདེན་པ་གཉིས་སུ་
བཞག་པའི་ཕྱིར། གོང་གི་རྟགས་གྲུབ་སྟེ། ཀུན་རྫོབ་བདེན་པ་ཡིན་པའི་ཕྱིར། རྟགས་
- 451 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཁས།
གཞན་ཡང་། ལོག་པའི་ཀུན་རྫོབ་ཡིན་ན་ཀུན་རྫོབ་ཏུ་ཡོད་པས་ཁྱབ་པར་ཐལ།
ཀུན་རྫོབ་ཏུ་ཡོད་ན་ཡོད་པས་མ་ཁྱབ་པའི་ཕྱིར། འདོད་ན། མུ་སྟེགས་ཅན་རྣམས་ཀྱིས་
བཏགས་པའི་རྟག་དངོས་ཀྱི་བདག་ཆོས་ཅན། དེར་ཐལ། དེའི་ཕྱིར། འདོད་མི་ནུས་
ཏེ། འཇུག་པ་ལས། དེ་ལྟར་གྱུར་པའི་བདག་ནི་ཡོད་མིན་ཞིང་། །འདི་ནི་ངར་འཛིན་
རྟེན་དུའང་མི་རིགས་ལ། །འདི་ནི་ཀུན་རྫོབ་ཏུ་ཡང་ཡོད་མི་འདོད། །ཅེས་དང་། མི་
ཤེས་གཉིད་ཀྱིས་རབ་བསྐྱོད་མུ་སྟེགས་ཅན། །རྣམས་ཀྱིས་བདག་ཉིད་ཇི་བཞིན་
བཏགས་པ་དང་། །སྒྱུ་མ་སྨིག་རྒྱུ་སོགས་ལ་བཏགས་པ་གང་། །དེ་དག་འཇིག་རྟེན་
ལས་ཀྱང་ཡོད་མིན་ཉིད། །ཅེས་གསུངས་པའི་ཕྱིར། །
གཞན་ཡང་། སེམས་ཅན་ཐམས་ཅད་འབད་མེད་དུ་གྲོལ་བར་ཐལ། སེམས་ཅན་
གྱི་རྒྱུད་ལ་ཉོན་མོངས་ཅན་གྱི་མ་རིག་པ་མེད་པའི་ཕྱིར་ཏེ། ཉོན་མོངས་ཅན་གྱི་མ་རིག་
པ་མེད་པའི་ཕྱིར། མ་གྲུབ་ན། དེ་ཆོས་ཅན། མེད་པར་ཐལ། ལོག་ཤེས་ཡིན་པའི་
(༡༩༦བ)ཕྱིར། འཁོར་གསུམ། དེ་རྣམས་ལས་སྤྲོས་ནས་སྐྱོན་མཐའ་ཡས་པ་བརྗོད་
རྒྱུ་འདུག་ནའང་། བརྗོད་པར་སླ་བ་འདུག་པས་དེ་ཙམ་ལས་མ་བྲིས་སོ། །
ཡང་ཁྱོད་ཀྱིས། ཊཱིཀ་ཆེན་ལས། བློ་འཁྲུལ་པ་གཅིག་གི་ངོར་ཡོད་པ་ལ་ཀུན་རྫོབ་
ཏུ་ཡོད་པར་འཇོག་པ་བཀག་ཅེས་གསུངས་པ་ལ། ཁྱོད་ཀྱིས་དེ་ནི་འཇིག་རྟེན་ཀུན་
རྫོབ་དང་། ཀུན་རྫོབ་བདེན་པའི་ཁྱད་པར་མ་ཕྱེ་བ་སྟེ། ཞེས་ཟེར་བ་ནི་བཞད་གད་ཀྱི་
གནས་ཡིན་ཏེ། འཇིག་རྟེན་ཀུན་རྫོབ་བདེན་པ་དང་། ཐ་སྙད་བདེན་པ་དང་། ཀུན་
རྫོབ་ཀྱི་བདེན་པ་རྣམས་དོན་གཅིག་མིང་གི་རྣམ་གྲངས་སུ་གསུངས་པ་འཕགས་
པ་ཡབ་སྲས་ཀྱི་གཞུང་ལས་གསུངས་པ་ལྟར། གཞུང་ལུགས་ཚད་ལྡན་ཀུན་གྱི་ཁས་
ལེན་པས་ཁྱད་པར་འབྱེད་དུ་མེད་ལ། ཁྱོད་རང་གི་རང་བཟོའི་ཁྱད་པར་ཕྱེ་བའི་
- 452 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྐྱོན་ཡིན་པའི་ཕྱིར། །
ཡང་ཁྱོད་ཀྱིས། འདིར་བྱང་ཆུབ་སེམས་དཔས་ཉོན་མོངས་ཅན་གྱི་མ་རིག་པ་
སྤངས་པའི་མ་མཐའི་ས་མཚམས་ས་བརྒྱད་པ་ནས་འཇོག་པར་འདོད་པ་ནི། ཐེག་པ་
ཆེན་པོའི་ལམ་ལ་སྐུར་པ་འདེབས་པ་སྟེ། ཉན་ཐོས་ཀྱི་ཚེ་གསུམ་དུ་བསྒོམས་པས་
བདེན་འཛིན་སྤོང་ནུས་ལ། ཐེག་པ་ཆེན་པོས་བསྐལ་པ་གྲངས་མེད་གཅིག་ལ་སོགས་
པར་བསྒོམས་ཀྱང་སྤོངས་མི་ནུས་པར་ཁས་བླངས་པའི་ཕྱིར་དང་། ཐེག་ཆེན་ལ་ས་
བརྒྱད་པ་མ་ཐོབ་བར་དུ་སྤང་བྱ་ལྷག་པོ་ཡང་མེད་པར་ཁས་བླངས་པའི་ཕྱིར་དང༌། ཡུལ་
ཅན་གྱི་ངོས་ནས་ཐེག་ཆེན་རིག་པ་རྒྱས་པས་སྤང་བྱ་སྤོང་བ་ལ་ནུས་པ་ཆེ་བར་
ཁས་བླངས་པས་འགལ་འདུའི་ཕུང་པོ་འབའ་ཞིག་ཏུ་སྣང་བའི་ཕྱིར། ཞེས་བྲིས་འདུག་
པ། འདི་ནི་ཁྱོད་རང་གིས་ཁྱོད་རང་ལ་འཁོར་གསུམ་བཅོས་པ་སྟེ། ཁྱོད་ཀྱིས་བྱང་
ཆུབ་སེམས་དཔས་ཉོན་མོངས་ཅན་གྱི་མ་རིག་པ་(༡༩༧ན)སྤངས་པའི་མ་མཐའི་ས་
མཚམས་ཐེག་པ་ཆེན་པོའི་མཐོང་ལམ་རྣམ་གྲོལ་ལམ་ཐོབ་པ་ནས་འཇོག་པར་འདོད་
པ་ནི། ཐེག་པ་ཆེན་པོའི་ལམ་ལ་སྐུར་བ་བཏབ་པ་ཡིན་པར་ཐལ། ཉན་ཐོས་ཀྱི་བདག་
མེད་ཚེ་གསུམ་བསྒོམས་པས་བདེན་འཛིན་སྤོང་ནུས་ལ། ཐེག་པ་ཆེན་པོའི་བསྐལ་པ་
གྲངས་མེད་གཅིག་ཏུ་ཚོགས་བསགས་པའི་ཐེག་ཆེན་མཐོང་ལམ་བར་ཆད་མེད་ལམ་
པས་ཉོན་མོངས་མ་སྤངས། ཐེག་ཆེན་གྱི་ཚོགས་ལམ་ནས་ཐེག་ཆེན་གྱི་མཐོང་ལམ་གྱི་
བར་ལ་སྤང་བྱ་ལྷག་པོ་གཞན་སྤང་པ་མེད་པའི་ཕྱིར་དང་། ཐེག་ཆེན་གྱི་ལམ་ཐེག་དམན་
གྱི་ལམ་ལས་སྤང་བྱ་སྤོང་བ་ལ་ནུས་པ་ཆེ་བར་ཁྱོད་རང་གིས་ཀྱང་ཁས་བླངས་པས་
འཁོར་གསུམ།།
ཁྱེད་ཀྱིས་བོད་ཀྱི་འཇུག་པའི་བཤད་སྲོལ་གཅིག་ལ། དྲུང་བློ་བའི་ལུགས་འདི་
ནོར་བ་ཆེ་ཤོས་གཅིག་དང་མང་ཤོས་གཅིག་ཏུ་འདུག་གོ །ཞེས་བྲིས་པའི་ལན་སྨྲས་
- 453 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ། འཕགས་ཡུལ་མུ་སྟེགས་ལོག་ལྟ་ཅན་རྣམས་ཀྱིས། །སྟོན་མཆོག་དམ་པ་སྐྱོན་གྱི་
ཕུང་པོར་མཐོང་། །བློ་ཡི་སྐྱོན་ཡིན་དོན་གྱི་གནས་ཚུལ་མིན། །མིག་སེར་ཅན་གྱི་དུང་
དཀར་སེར་པོ་མཐོང་། །མིག་སྐྱོན་ཡིན་གྱིས་དུང་དཀར་སེར་པོ་མེད། །སྐྱོན་བྲལ་རྒྱལ་
བ་གཉིས་པའི་ལུགས་བཟང་པོ། །ཕྲག་དོག་གཏི་མུག་དབང་གིས་ནོར་བར་མཐོང་། །
ལས་ངན་བྱང་ཕྱིར་སྟོབས་བཞི་ཚང་བ་ཡི། །བཤགས་བསྡམ་ཉིད་ལ་རྟག་ཏུ་འབད་
པར་མཛོད། །
ཡང་ཁྱོད་ཀྱིས། གང་ཕྱིར་མྱུ་གུ་ས་བོན་ལས་གཞན་མིན། །ཞེས་པའི་སྐབས་སུ།
གཞུང་འདིས་ཐ་སྙད་རྣམ་གཞག་ལ་ཡང་འབྲས་དུས་ན་རང་གི་རྒྱུ་དེ་ཡོད་པ་ཡང་མ་
ཡིན། མེད་པ་ཡང་མ་ཡིན་ཞེས་བྱ་བར་གྲུབ་སྟེ། ཡོད་ན་རྟག་པར་(༡༩༧བ)འགྱུར་
ཞིང་མེད་ན་ཆད་པར་འགྱུར་བའི་ཕྱིར་རོ། །རྟག་ཆད་སྤོང་ཚུལ་འདི་ནི་ཀླུ་སྒྲུབ་ཀྱི་
དགོངས་པ་བཀྲལ་བའི་ལུགས་ཐུན་མོང་མ་ཡིན་པ་སྟེ། འདི་ནི་ཐ་སྙད་དུ་ཡང་འབྲས་
བུ་དེ་ཉིད་གཞན་ཉིད་བཀག་པ་ལ་ཐུག་མོད། རང་རྒྱུད་པས་ཐ་སྙད་དུ་རྒྱུ་འབྲས་
གཞན་ཉིད་དུ་ཁས་ལེན་པའི་ཕྱིར་རོ། །དགེ་དགེ་གཞོན་ཐམས་ཅད་དངོས་འགལ་
གཅིག་རྣམ་བཅད་ལ་ཁེགས་པས་ཅིག་ཤོས་ཡོངས་གཅོད་ལ་གྲུབ་པར་འདོད་པ་རྣམས་
ལ་ནི་མྱུ་གུའི་དུས་ན་ས་བོན་ཡོད་པར་ཐལ། དེ་ན་དེ་མེད་པར་ཡིན་པའི་ཕྱིར། ཞེས་
བརྗོད་ན་ཅི་སྨྲ། ཞེས་བྲིས་འདུག་པ། ཐ་སྙད་རྣམ་གཞག་ལ་རང་འབྲས་དུས་ན་རང་གི་
རྒྱུ་ཡོད་པ་ཡང་མིན། མེད་པ་ཡང་མིན་ཞེས་ཁས་ལེན་མི་རིགས་པར་ཐལ། ཐ་
སྙད་དུ་ས་བོན་མྱུ་གུའི་དུས་སུ་མེད་པར་ཁས་ལེན་རིགས་པའི་ཕྱིར། ཐ་སྙད་དུ་མྱུ་
གུའི་དུས་སུ་ས་བོན་མེད་པའི་ཕྱིར། །རྟགས་སླ། གཞན་ཡང་། དངོས་འགལ་གཅིག་
རྣམ་བཅད་ལ་ཁེགས་པས་ཅིག་ཤོས་ཡོངས་ གཅོད་ལ་གྲུབ་པར་འདོད་ པའི་ དགེ་
རྒན་སྟོན་པ་སངས་རྒྱས་དང་། དགེ་གཞོན་ཀླུ་སྒྲུབ་ཡབ་སྲས་ལ་བྱས་ནས། ཁྱོད་དེ་དག་
- 454 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ལ་སྐྱོན་གཏོང་བར་འདོད་འདུག་སྟེ། མདོ་སྡུད་པ་ལས། གང་ཞིག་ཡོད་པ་མ་ཡིན་དེ་ནི་
མེད་ཅེས་བྱ། །ཞེས་ཡོད་པ་རྣམ་པར་བཅད་པ་ལས་མེད་པར་གྲུབ་པ་དང་། རྩོད་ཟློག་
ལས། རང་བཞིན་མེད་པ་ཉིད་ལོག་ན། །རང་བཞིན་ཉིད་དུ་རབ་གྲུབ་འགྱུར། །ཞེས་
རང་བཞིན་ གྱིས་མེད་པ་རྣམ་པར་བཅད་ན་རང་བཞིན་གྱིས་གྲུབ་པར་འགྱུར་བར་
གསུངས་པའི་ཕྱིར། ཐ་སྙད་དུ་མྱུ་གུ་ས་བོན་དང་གཞན་མ་ཡིན་པར་ཐལ། ཐ་སྙད་དུ་
རྒྱུ་འབྲས་དེ་ཉིད་གཞན་ཡིན་པ་བཀག་པ་(༡༩༨ན)ཐལ་འགྱུར་བའི་ཐུན་མོང་མ་ཡིན་
པའི་ལུགས་ཡིན་པའི་ཕྱིར། འདོད་ན། ཁྱོད་ཀྱིས། མྱུ་གུའི་དུས་ན་ས་བོན་རྒྱུན་ཆད་པ་
མ་ཡིན་ཏེ། མྱུ་གུ་ས་བོན་ལས་གཞན་མ་ཡིན་པའི་ཕྱིར། ཞེས་པའི་རྟགས་དེ་གཞུང་གི་
ཕྱོགས་སྔ་སྨྲ་བས་ནི་ཁས་མི་ལེན་པས་ཁྱོད་རང་གིས་ཚད་གྲུབ་ཏུ་བཀོད་པ་དངོས་འགལ་
ལོ། །དེས་ན་དངོས་འགལ་ཁས་བླངས་ནས་མངོན་སུམ་ལ་བསྙོན་པར་བྱེད་ཅིང་། གྲྭ་
ཤང་གི་རང་གི་ལུགས་བཟུང་སྟེ་རྟག་ཆད་ཀྱི་མཐའ་ལ་གནས་པ་ཀླུ་སྒྲུབ་ལུགས་ཀྱི་
རྟག་ཆད་སྤོང་ཚུལ་སྨྲ་ཤིང༌། དབུ་མ་སྣང་བ་ལས། ཕན་ཚུན་སྤངས་ཏེ་གནས་པའི་
མཚན་ཉིད་ཀྱིས་ཆོས་བདག་ནི་ཅིག་ཤོས། དགག་པ་གཞན་བསྒྲུབ་པ་མེད་ན་མེད་པ་
མིན་པའི་ཕྱིར། གཉིས་ཀ་མིན་པའི་ཕྱོགས་སུ་གཏོགས་པ་ཡང་རིགས་པ་མིན་ནོ། །
ཞེས་དང་། གང་ཞིག་ཡོངས་སུ་གཅོད་པ་གང་རྣམ་པར་བཅད་པ་མེད་ན་མེད་པ་དེ་
གཉིས་ནི་ཕན་ཚུན་སྤངས་ཏེ་གནས་པའི་མཚན་ཉིད་ཡིན་ནོ། །ཞེས་སོགས་དབུ་ཚད་
ཀྱི་གཞུང་ཚད་ལྡན་དག་ལས་ཕན་ཚུན་སྤངས་ཏེ་གནས་པའི་དངོས་འགལ་གཅིག་རྣམ་
བཅད་ལ་ཁེགས་ན་ཅིག་ཤོས་ཡོངས་གཅོད་ལ་གྲུབ་པར་གསུངས་པ་ལ་རྟག་ཆད་སྤོང་
མི་ནུས་སོ་ཞེས་སྨྲས་པ་ནི། རྗེ་བཙུན་ས་སྐྱ་པཎྜི་ཏས། སྤྲེའུ་རྒན་རྣམས་ཀྱིས་མི་བཟུང་
ནས། །མཇུག་མ་མེད་ཅེས་བཞད་གད་བྱེད། །ཅེས་པ་ལྟར་དུ་སོང་འདུག་པས་ལེགས་
པར་སོམས་ཤིག །
- 455 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཡང་ཁྱོད་ཀྱིས། གལ་ཏེ་རང་གི་མཚན་ཉིད་བརྟེན་གྱུར་ན། །ཞེས་པའི་སྐབས་སུ་
ཊིཀ་ཆེན་འགོག་པ་ན། གཟུགས་དང་ཚོར་བ་སོགས་རང་གི་མཚན་ཉིད་དང་། རང་གི་
ངོ་བོ་དང་རང་བཞིན་(༡༩༨བ)ཁས་བླངས་པ་ཙམ་གྱིས་དེ་དག་རང་གི་མཚན་ཉིད་ཀྱིས་
གྲུབ་པ་སོགས་ཁས་ལེན་མི་དགོས་ན། འདིའི་ཕྱོགས་སྔས་དེ་དག་ཁས་ལེན་པའི་རྒྱུ་
མཚན་ཅི་ཡིན། དགོས་ན་ཁྱོད་རང་གིས་ཐལ་འགྱུར་བའི་ལུགས་ལ་ཆོས་ཉིད་ཀྱིས་རང་
གི་ངོ་བོ་ཡོད་པར་ཁས་བླངས་པ་དང་འགལ་མི་འགལ་སོམས་ཤིག །ཅེས་བྲིས་འདུག་
པ་གོང་འོག་ཀུན་ཏུ་ཆོས་རྣམས་ཀྱི་ངོ་བོ་ལ་སོགས་པ་གསུམ་པོ་ཡོད་པ་ལ་དགག་པ་
མང་དུ་བྱས་འདུག་པས་འདི་རྣམས་ཕྱོགས་ཅིག་ཏུ་བཀག་ན། ཁྱོད་ཀྱིས་གཞན་
ལ་འཕངས་པའི་ཐལ་འགྱུར་ཕལ་ཆེ་བ་ཁྱོད་རང་ལ་ལོག་པ་ཡོད་པས། གཟུགས་སྒྲ་
ལ་སོགས་པའི་ངོ་བོ་ཡོད་པར་ཐལ། རྟེན་ཅིང་འབྲེལ་བར་འབྱུང་བའི་ཆོས་རྣམས་ཀྱི་ངོ་
བོ་ཡོད་པའི་ཕྱིར། དེའི་ངོ་བོ་ཉིད་ཡོད་པའི་ཕྱིར། དཔེ་བསྟན་པར་བྱ་བའི་ཕྱིར་དུ་
སློབ་དཔོན་འཕགས་པ་ཀླུ་སྒྲུབ་ཀྱིས་དབུ་མ་རྩ་བའི་གཞུང་བརྩམས་པ་ཡིན་པའི་ཕྱིར།
གང་གིས་རྟེན་ཅིང་འབྲེལ་བར། ཞེས་པའི་འགྲེལ་པ་བུདྡྷ་པཱ་ལི་ཏ་ལས། དེ་དག་ལ་
རྟེན་ཅིང་འབྲེལ་བར་འབྱུང་བའི་ངོ་བོ་ཉིད་རབ་ཏུ་བསྟན་པའི་ཕྱིར་སློབ་དཔོན་གྱི་རིགས་
པ་དང༌། ལུང་སྔོན་དུ་བཏང་བ་འདི་བརྩམས་སོ། །ཞེས་གསུངས་པའི་ཕྱིར། འདི་ཉིད་
ལས་ཀྱང་། འདུས་བྱས་ལ་སོགས་པ་ངོ་བོ་ཉིད་དང་། ཞེས་སོགས་དང་། མ་མཛད་དེ་
ཕྱིར་འདུས་བྱས་ལ། །སོགས་པ་རྣམས་ཀྱི་ངོ་བོ་ཉིད། །རང་བཞིན་ཉིད་དུ་བསྙད་པ་སྟེ། །
ཞེས་འདུས་བྱས་ལ་སོགས་པའི་ངོ་བོ་ཉིད་ཆོས་ཉིད་ནི་གཞན་གྱིས་བྱས་པ་དང་བཅོས་
པ་མིན་ཞིང་། དེ་དག་གིས་གཤིས་ལུགས་ཡིན་པས་དེ་དག་ངོ་བོ་ཉིད་དང་རང་བཞིན་
ཡིན་པར་གསུངས་པའི་ཕྱིར། །
གཞན་ཡང་། ཆོས་རྣམས་(༡༩༩ན)ཀྱི་རང་བཞིན་ཡོད་པར་ཐལ། གཟུགས་སོགས་
- 456 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཀྱི་ཆོས་རྣམས་ཀྱི་ཆོས་ཉིད་དེ་རྣམས་ཀྱི་རང་བཞིན་ཡིན་པའི་ཕྱིར་དང་། ཆོས་ཉིད་རང་
བཞིན་ཡིན་པའི་ཕྱིར། འདི་ཉིད་ལས། གང་ཕྱིར་དེ་ཡི་རང་བཞིན་ཏེ། །ཡིན་ཕྱིར་མིག་
ནི་མིག་གིས་སྟོང་། །ཞེས་དང་། གང་ཕྱིར་དེ་ཡི་རང་བཞིན་དེས། །ཡིན་ཕྱིར་གཟུགས་
ནི་གཟུགས་ཀྱིས་སྟོང་། །ཞེས་དང་། །རྩ་ཤེ་ལས། རང་བཞིན་རྒྱུ་དང་རྐྱེན་ལས་
ནི། །འབྱུང་བར་རིགས་པ་མ་ཡིན་ནོ། །ཞེས་དང་། རང་འགྲེལ་ལས། སློབ་དཔོན་གྱིས་
བསྟན་བཅོས་ལས་ཁྱད་པར་དུ་མཛད་པ་རྣམ་པ་དེ་ལྟ་བུའི་རང་བཞིན་སློབ་དཔོན་གྱི་
ཞལ་གྱིས་བཞེས་པ་ཞིག་ཡོད་དམ་ཞེ་ན། གང་གི་དབང་དུ་མཛད་ནས་བཅོམ་ལྡན་འདས་
ཀྱི་དེ་བཞིན་གཤེགས་པ་རྣམས་བྱུང་ཡང་རུང་། མ་བྱུང་ཡང་རུང་། ཆོས་རྣམས་ཀྱི་ཆོས་
ཉིད་འདི་ནི་གནས་པ་ཉིད་དོ་ཞེས་རྒྱས་པར་གསུངས་པ་ཆོས་ཉིད་ཅེས་བྱ་བ་ནི་ཡོད་དོ། །
ཆོས་ཉིད་ཅེས་བྱ་བ་འདི་ཡང་ཅི་ཞིག་མིག་ལ་སོགས་པ་འདི་དག་གི་རང་བཞིན་ནོ། །
ཞེས་མིག་ལ་སོགས་པའི་ཆོས་ཉིད་ལ་སོགས་པའི་རང་བཞིན་དུ་གསལ་བར་བསྟན་
པའི་ཕྱིར། གཞན་ཡང་། ཆོས་རྣམས་ཀྱི་རང་བཞིན་ཡོད་པར་ཐལ། དེ་རྣམས་ཀྱི་རང་
བཞིན་སློབ་དཔོན་འཕགས་པས་ཞལ་གྱིས་བཞེས་པའི་ཕྱིར་ཏེ། རང་འགྲེལ་ལས།
རང་བཞིན་འདི་ནི་སློབ་དཔོན་གྱི་ཞལ་གྱིས་བཞེས་པ་འབའ་ཞིག་ཏུ་མ་ཟད་ཀྱིས་གཞན་
ཡང་དོན་འདི་ཁས་ལེན་དུ་གཞུག་པར་ནུས་པས་རང་བཞིན་འདི་ནི་གཉིས་ཀ་ལ་གྲུབ་
པ་ཉིད་དུ་ཡང་རྣམ་པར་གཞག་གོ །ཞེས་གསུངས་པའི་ཕྱིར། །
གཞན་ཡང་། ཁྱོད་ཀྱིས་ངོ་བོ་ལ་སོགས་པ་གསུམ་(༡༩༩བ)ཁས་ལེན་ན། དེ་
གསུམ་དུ་གྲུབ་པར་ཡང་ཁས་ལེན་དགོས་ཞེས་བྲིས་པ་འདི་ནི། འཕགས་པ་ཡབ་སྲས་
ཀྱི་གང་གསུངས་པ་དེ་ལས་ཕྱིན་ཅི་ལོག་ཏུ་སྨྲ་བ་སྟེ། གོང་དུ་དྲངས་པ་ལྟར་འཕགས་
པ་ཡབ་སྲས་ཀྱི་ངོ་བོ་ལ་སོགས་གསུམ་ཡོད་པར་གསུངས་ཤིང་། ངོ་བོ་ཉིད་དུ་གྲུབ་པ་
ལ་སོགས་པ་གསུམ་མེད་པར་གསུངས་པའི་ཕྱིར་དང་། ཚིག་གསལ་ལས། རྒྱུ་དང་རྐྱེན་
-457 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལ་ལྟོས་པ་དང་བཅས་པ་གྱུར་པ་གང་ཡིན་པ་དེ་ནི་རང་བཞིན་ཡིན་པར་བརྗོད་དོ། །ཅི་
མེའི་རང་གི་ངོ་བོ་དེ་ལྟ་བུར་གྱུར་པ་དེ་ཡོད་དམ་ཞེ་ན་དེ་ནི་རང་གི་ངོ་བོས་ཡོད་པ་ཡང་
མིན་ལ་མེད་པ་ཡང་མ་ཡིན་ནོ། །དེ་ལྟར་ཡིན་མོད་ཀྱི། འོན་ཀྱང་ཉན་པ་པོ་རྣམས་ཀྱིས་
སྐྲག་པ་སྤང་བའི་ཕྱིར་སྒྲོ་བཏགས་ན་ཀུན་རྫོབ་ཏུ་ཡོད་དོ་ཞེས་པ་བརྗོད་པར་བྱའོ། །
ཞེས་མེ་མེའི་རང་བཞིན་དང་ངོ་བོ་ཉིད་ཀྱིས་མེད་ཅིང་ཀུན་རྫོབ་ཏུ་ཡོད་པར་གསུངས་
པའི་ཕྱིར།
།
གཞན་ཡང་། ཐལ་འགྱུར་བས་ཁྱོད་ཀྱི་ལུགས་དེ་བསྟན་བཅོས་ཀྱི་དོན་མ་རིག་
པའི་ལུགས་ཡིན་པ་དང་། མིག་གི་ངོ་བོར་གྱུར་པའི་རྟེན་ཅིང་འབྲེལ་བར་འབྱུང་
བ་དང་། དེའི་ངོ་བོར་གྱུར་པའི་ཆོས་ཉིད་ལས། དང་པོ་ཆོས་ཉིད་མངོན་སུམ་དུ་རྟོགས་
པ་ལས་ཕྱིན་ཅི་ལོག་ཏུ་གྱུར་པ་སོ་སོ་སྐྱེ་བོས་ཀྱང་རྟོགས་པ་དང༌། ཕྱི་མ་དེ་མངོན་སུམ་དུ་
རྟོགས་པར་བྱ་བའི་ཕྱིར་དུ་ཚངས་སྤྱོད་དོན་ཡོད་པར་གསུངས་པ་དང་། རང་བཞིན་དེ་
ཉིད་རང་བཞིན་མེད་པར་གསུངས་པའི་ཕྱིར། རང་འགྲེལ་ལས། ཀྱེ་མ་མ་ལ་གང་ཟག་
གི་དངོས་པོ་ཅུང་ཟད་ཀྱང་མི་འདོད་ཅིང་གློ་བུར་དུ་བཅོས་མ་མ་ཡིན་པ་དང་། གཞན་
ལ་ལྟོས་པ་མེད་པའི་རང་བཞིན་ཡང་འདོད་པ་ཁྱོད་(༢༠༠ན)ནི་ཕན་ཚུན་འགལ་བའི་
དོན་བརྗོད་པ་ཞིག་གོ །བརྗོད་པར་བྱ་སྟེ། ཁྱོད་ཀྱིས་བསྟན་བཅོས་ཀྱི་དགོངས་པ་མ་
རིག་པ་ཞིག་སྟེ་འདིའི་དགོངས་པ་ནི་གལ་ཏེ་མིག་ལ་སོགས་པ་རྣམས་ཀྱི་རང་གི་ངོ་བོ་
རྟེན་ཅིང་འབྲེལ་བར་འབྱུང་བ་བྱིས་པ་སོ་སོའི་སྐྱེ་བོས་གཟུང་བར་བྱ་བ་གང་ཡིན་
པ་འདི་དེ་རྣམས་ཀྱི་རང་བཞིན་ཡིན་ན་ནི་རང་བཞིན་དེ་ཕྱིན་ཅི་ལོག་ཏུ་གྱུར་པས་ཀྱང་
རྟོགས་པའི་ཕྱིར། ཚངས་པར་སྤྱོད་པ་དོན་མེད་པར་འགྱུར་ན་གང་གི་ཕྱིར་འདི་ཉིད་རང་
བཞིན་མིན་པ་དེའི་ཕྱིར་དེ་བལྟ་བའི་དོན་དུ་ཚངས་པར་སྤྱོད་པ་དོན་དང་བཅས་པར་
འགྱུར་རོ། །དེ་ཡང་བདག་གི་ཀུན་རྫོབ་ཀྱི་བདེན་པ་ལ་བལྟོས་ནས་བཅོས་མ་མིན་
- 458 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དང་གཞན་ལ་མི་ལྟོས་པ་ཉིད་དུ་བརྗོད་དོ། །གང་ཞིག་བྱིས་པའི་སྐྱེ་བོ་བལྟ་བར་བྱ་
བ་མ་ཡིན་པ་དེ་ཉིད་ནི་རང་བཞིན་མིན་པར་རིགས་ལ་དེ་ཙམ་གྱིས་དོན་དམ་པ་དངོས་
པོ་མ་ཡིན་ཞིང་དངོས་པོ་མེད་པ་ཡང་མིན་ཏེ། དེ་ནི་རང་བཞིན་གྱི་ཞི་བ་ཉིད་ཡིན་པའི་
ཕྱིར་རོ། །ཞེས་གསུངས་པའི་ཕྱིར། །
གཞན་ཡང་། ཁྱོད་ཀྱིས། རང་གི་མཚན་ཉིད་ཡོད་ན་རང་གི་མཚན་ཉིད་ཀྱིས་གྲུབ་
པ་ཡོད་དགོས་ཟེར་བ་ཡང་མི་འཐད་དེ། ཆོས་ཐམས་ཅད་ཀྱི་རང་རང་གི་མཚན་ཉིད་ཡོད་
ཅིང་། མཚན་ཉིད་དང་མཚན་གཞི་རྣམས་ཀྱང་འཇིག་རྟེན་གྱི་ཐ་སྙད་དུ་ཡོད་ལ་དོན་དམ་
པར་མེད་པར་ཚིག་གསལ་ལས་གསུངས་པའི་ཕྱིར། དེ་ཉིད་ལས། དེའི་ཕྱིར་ངས་གལ་
ཏེ་མཚན་གཞིའམ་རང་གི་མཚན་ཉིད་དམ་སྤྱིའི་མཚན་ཉིད་ཀྱང་རུང་སྟེ། འཇིག་རྟེན་ན་
ཡོད་ན་ནི་ཐམས་ཅད་མངོན་སུམ་དུ་དམིགས་པར་བྱ་བ་ཡིན་པའི་ཕྱིར། ཞེས་དང་། དེའི་
ཕྱིར་གལ་(༢༠༠བ)ཏེ་འཇིག་རྟེན་པའི་ཐ་སྙད་དུ་ཡིན་ན་ནི་དེའི་མཚན་ཉིད་བཞིན་དུ་
མཚན་གཞི་ཡང་གདོན་མི་ཟ་བར་འགྱུར་བར་བྱ་དགོས་ཏེ། དེའི་ཕྱིར་ཉེས་པ་དེ་ཉིད་དུ་
འགྱུར་རོ། །འོན་ཏེ་དོན་དམ་པ་ཡིན་ན་ནི་དེའི་ཚེ་མཚན་གཞི་མེད་པས་མཚན་ཉིད་
གཉིས་ཀྱང་མེད་པས་མཚན་མ་གཉིས་སུ་ག་ལ་འགྱུར། ཞེས་གསུངས་པའི་ཕྱིར། །
གཞན་ཡང་། ཁྱོད་ཀྱི་སྔར་གྱི་དམ་བཅའ་དེས་ཐལ་འགྱུར་བའི་གཞུང་ཚད་ལྡན་
རྣམས་དང་འགལ་བར་མ་ཟད་འཇིག་རྟེན་གྱི་ཐ་སྙད་ཁྱོད་རང་གིས་ཁས་བླངས་དང་ཡང་
འགལ་བ་ཡིན་ཏེ། ཁྱོད་རང་གིས་ཐལ་འགྱུར་བའི་ལུགས་འཆད་པའི་ཚེ། འཇིག་རྟེན་
ཚད་མ་དགག་ཕྱིར་འཇིག་རྟེན་རྣམ་དབྱེ་བསྟན། །ཞེས་སོགས་ས་བཅད་གསུམ་བྱས་
ནས། དང་པོ་ལ་གཉིས་ཏེ་མཚན་ཉིད་སྤྱིར་བསྟན། མཚན་ཉིད་སོ་སོར་བཤད་ཅེས་
བདེན་གཉིས་རང་རང་སོ་སོའི་མཚན་ཉིད་ཁས་བླངས་པ་དང༌། བཅོམ་ལྡན་འདས་ཀྱི་
གདུལ་བྱ་ལ་ཐ་སྙད་ཀྱི་སྒོ་ནས་གནས་ལུགས་སྟོན་པའི་ཚེ་དངོས་པོ་ཐམས་ཅད་ལ་ཀུན་
-459 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
རྫོབ་དང་དོན་དམ་པའི་ངོ་བོ་ཉིད་བསྟན་ཏེ་ཞེས་བྲིས་པ་དང་དངོས་སུ་འགལ་བའི་
ཕྱིར་དང་། འཇིག་རྟེན་ཐ་སྙད་ལས་ཀྱང་མེའི་རང་བཞིན་ཚ་བ་དང་། ཆུའི་རང་བཞིན་
བསིལ་བར་གྲགས་པའི་ཕྱིར། །
ཡང་ཁྱོད་ཀྱིས། འདིའི་ཕྱོགས་སྔ་སྨྲ་བ་པོ་དབུ་མ་རང་རྒྱུད་པ་ལ་འཆད་པ་ནི།
གཞུང་འོག་མའི་སྔ་འགྲེལ་དུ་འདིར་སྨྲས་པ། དོན་དམ་པར་སྐྱེ་བ་མེད་པས་བདག་དང་
གཞན་ལས་སྐྱེ་བ་དགག་ལ་རག་མོད། ཅེས་གསུངས་པ་དང་འགལ་ཏེ། རང་རྒྱུད་
པས་དོན་དམ་པར་སྐྱེ་བ་ཁས་བླངས་པའི་ཕྱིར་རོ། །ཞེས་བྲིས་འདུག་པ། རང་(༢༠༡ན)
གིས་རང་ལ་ཁས་བླངས་དངོས་འགལ་སྟོན་པ་ཡིན་ཏེ། རང་འགྲེལ་གྱི་ལུང་དེས་དོན་
དམ་པར་སྐྱེ་བ་ཁས་མི་ལེན་ཅིང་གཞན་སྐྱེ་ཁོ་ནའི་རང་སྡེ་ཅིག་གཞུང་དེ་དག་གི་
ཕྱོགས་སྔ་སྨྲ་བ་པོར་བསྟན་ལ། དེ་གྲུབ་མཐའ་སྨྲ་བ་བཞིའི་ནང་ནས་རང་རྒྱུད་པ་ཁོ་
ནར་ངེས་པའི་ཕྱིར་དང་། གོང་དུ་ཁྱོད་རང་གིས་དབུ་མ་རང་རྒྱུད་པས་ཀྱང་དོན་དམ་
པར་གྲུབ་པ་ཁས་མི་ལེན་ཞེས་སྨྲས་པ། འདིར་རང་རྒྱུད་པས་དོན་དམ་པར་སྐྱེ་བ་
ཁས་བླངས་པའི་ཕྱིར། ཞེས་བྲིས་པ་དང་དངོས་སུ་འགལ་བའི་ཕྱིར། ཡང་ཁྱོད་
ཀྱིས། སེམས་ཙམ་པས་འཕགས་པའི་མཉམ་གཞག་གི་དངོས་པོ་རང་བཞིན་གྱིས་སྟོང་
པར་མཐོང་བ་ཁས་མི་ལེན་ཏེ། ཞེས་པ་ཡང་གནད་མ་གོ་བ་སྟེ། ཞེས་བྲིས་འདུག་
པ། སེམས་ཙམ་པས་དངོས་པོ་རང་བཞིན་གྱིས་སྟོང་པར་ཁས་ལེན་པར་ཐལ། དེས་
འཕགས་པའི་མཉམ་བཞག་གིས་དངོས་པོ་རང་བཞིན་གྱིས་སྟོང་པར་མཐོང་བ་ཁས་
ལེན་པའི་ཕྱིར། འཁོར་གསུམ། ཊིཀ་ཆེན་དུ། བུམ་པ་རང་གི་ངོ་བོས་སྟོང་པའི་དོན་དུ་
བུམ་པ་བདེན་པས་སྟོང་པ་ལ་བྱེད་ཀྱིས། དེའི་དོན་བུམ་པ་བུམ་པས་སྟོང་པ་ལ་བྱེད་ན་
བུམ་པ་གཏན་མེད་དུ་འགྱུར་གསུངས་པ་ལ། ཁྱོད་ཀྱིས། བུམ་པ་རང་གི་ངོ་བོས་སྟོང་
པའི་ཚེ་བུམ་པ་གཏན་མེད་པར་དོགས་པའི་ཐུགས་ཁྲལ་ཁྱོད་ནི་དབུ་མ་པར་རློམ་པ་ཨ་
- 460 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རེ་མཛེས་ཏེ། ཞེས་བྲིས་འདུག་པ། འོ་ན་ཁྱོད་རང་ཉོན་ཅིག །ཡོད་ན་རང་ཉིད་རང་ཉིད་
ཀྱིས་སྟོང་པས་ཁྱབ་པར་ཐལ། འདུས་བྱས་འདུས་བྱས་ཀྱིས་སྟོང་། བུམ་པ་བུམ་
པས་སྟོང་པའི་ཕྱིར། འདོད་ན། ཐ་སྙད་དུ་ཡོད་པ་ཆོས་ཅན། དེར་ཐལ། དེའི་
ཕྱིར། འདོད་མི་ནུས་ཏེ། ཐ་སྙད་དུ་ཡོད་པའི་ཕྱིར། (༢༠༡བ)འཁོར་གསུམ།
ཡང་ཁྱོད་ཀྱིས། གང་ཕྱིར་རྒྱུ་ཞིག་ན་ཡང་དེ་ཡི་འབྲས་བུ་མཐོང་བའི་ཕྱིར། ཞེས་
འབྲས་བུའི་དུས་ན་རྒྱུ་མེད་ཞིག་པར་བཤད་པ་དང་། གང་ཕྱིར་མྱུག་ཚེ་ས་བོན་ཞིག་པ་
མེད། །ཅེས་འབྲས་བུའི་དུས་ན་རྒྱུ་མ་ཞིག་པར་བཤད་པ་དང་། གང་ཕྱིར་རང་བཞིན་
གྱི་དེ་མི་འགག་པ་ཞེས་ལས་མི་འགག་པར་བཤད་པ་དང་། ལ་ལར་ལས་འགགས་ཡུན་
རིང་ལོན་ལས་ཀྱང་། །ཞེས་ལས་འགགས་པར་བཤད་པ་འགལ་བ་ལྟར་སྣང་བའི་དོན་
ནི། ལས་བྱས་མ་ཐག་ཏུ་ཐ་སྙད་དུ་ཞིག་པ་དང་། ཐ་སྙད་དུ་འགགས་པ་ཡིན་ལ། རང་
བཞིན་གྱིས་ཞིག་པ་དང་འགགས་པ་མིན་ཞེས་པ་སྟེ། ཞེས་བྲིས་འདུག་པ། གང་ཕྱིར་
རང་བཞིན་གྱིས་དེ་མི་འགག་པ། ཞེས་ལས་རང་བཞིན་གྱིས་མི་འགག་པར་བཤད་
ཀྱིས། གཞུང་དེས་ལས་མི་འགག་པར་དངོས་ཤུགས་གང་གིས་ཀྱང་བཤད་པ་མེད་
པས། གཞུང་འདིས་ལས་མི་འགག་པ་བཤད་ཅེས་པ་ཡང་གཞུང་དེའི་ཚིག་ལ་རྟོག་པ་
ཅུང་ཟད་ཀྱང་མ་བཅུག་པར་སྣང་ངོ༌། །ལས་བྱས་མ་ཐག་ཏུ་ལས་ཐ་སྙད་དུ་མ་ཞིག་
པར་ཐལ། ལས་བྱས་མ་ཐག་ཏུ་ལས་བྱས་པ་ཡིན་པའི་ཕྱིར་ཏེ། ལས་བྱས་པའི་དུས་སུ་
ལས་བྱས་པའི་ཕྱིར། ཊིཀ་ཆེན་ལས། ལས་དང་རྣམ་སྨིན་གྱི་འབྲས་བུའི་བར་དུ་ཡུན་
རིང་པོས་ཆོད་པའི་དགེ་མི་དགེའི་ལས་ལས་འབྲས་བུ་བདེ་སྡུག་འབྱུང་བར་ནི་རང་གི་
སྡེ་པ་གོང་འོག་ཐམས་ཅད་འདོད་ལ་གསུངས་ནས་བར་དུ་བཤད་པ་མང་པོ་མཛད་པའི་
རྗེས་སུ། དེ་ཡང་དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་ཅད་ལ་
ཞིག་པ་དངོས་པོར་མི་རུང་ལ། རང་བཞིན་གྱིས་མ་གྲུབ་པར་འདོད་(༢༠༢ན)པའི་དབུ་
- 461 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
མའི་ཕྱོགས་ལ་ཞིག་པ་དངོས་པོར་གྲུབ་པའི་གནད་དོ། །ཞེས་གསུངས་པ་ལ་ཁྱོད་ཀྱིས་
དགག་པ་བརྗོད་པ་ན། དངོས་པོ་རང་བཞིན་གྱིས་གྲུབ་པར་འདོད་པའི་ཕྱོགས་ཐམས་
ཅད་ལ་ཞིག་པ་དངོས་པོར་མི་རུང་ཞེས་པ་ནི་གཟིགས་རྒྱ་ཆུང་བ་སྟེ། ཞིག་པ་དངོས་
པོར་འདོད་པ་མུ་སྟེགས་བྱེ་བྲག་པའི་གྲུབ་མཐའ་བྱས་ནས་ཆོས་ཀྱི་གྲགས་པས་བཀག་
པའི་ཕྱིར་རོ། །ཞེས་བྲིས་འདུག་པ། དོན་མ་གོ་བཞིན་དུ་བརྗོད་སྟོང་གི་དགག་པ་སྨྲས་
པ་ཡིན་ཏེ། རྗེ་ཉིད་ཀྱིས་དེ་ལྟར་གསུངས་པ་ནི། ཊཱིཀ་ཆེན་དུ་གོང་དུ་རང་སྡེ་ཞེས་བྱ་
བས། རང་སྡེར་རང་བཞིན་གྱིས་གྲུབ་པར་འདོད་པའི་ལུགས་ལ་ཞིག་པ་དངོས་པོར་མི་
རུང་གསུངས་པ་ལ། ཁྱོད་ཀྱིས་བྱེ་བྲག་པས་ཞིག་པ་དངོས་པོར་འདོད་པའི་ཕྱིར། ཞེས་
པའི་ཚིག་འབྲེལ་མེད་ཀྱི་ཚིག་ཡིན་པའི་ཕྱིར་དང༌། ཐམས་ཅད་ཅེས་པ་གཙོ་ཆེ་བ་
ལ་འཆད་པ་ཡང་གཞུང་ལུགས་སྤྱིའི་ལུགས་ཡིན་པས། དེ་ལ་ཁྱབ་མཐའ་མ་བཟུང་བ་
ལ་ཉེས་པ་མེད་པའི་ཕྱིར་དང༌། ཞིག་པ་དངོས་པོར་མི་རུང་བའི་དོན་རང་བཞིན་གྱིས་
གྲུབ་པ་ཁས་ལེན་པའི་ཕྱོགས་ལ་ཞིག་པ་དངོས་པོར་འཇོག་མི་ཤེས་ཞེས་པའི་དོན་ཡིན་
པའི་ཕྱིར། །
ཡང་ཁྱོད་ཀྱིས། དབུ་མ་པའི་ལུགས་ལ་ཞིག་པ་དངོས་པོར་གྲུབ་ཅེས་པ་སྔར་མ་
བྱུང་ཞིང་། འདི་ནི་འགོག་པར་འགྱུར་རོ། །ཞེས་བྲིས་པ་ནི་གཟིགས་རྒྱ་ཆུང་བ་ཡིན་
ཏེ། དབུ་མ་པའི་འཕགས་པ་ཡབ་སྲས་རྣམས་ཀྱིས་ཞིག་པ་དངོས་པོར་བཤད་ཅིང་།
གངས་རིའི་ཁྲོད་དུ་བྱོན་པའི་ ཐལ་འགྱུར་བའི་གྲུབ་མཐའ་སྨྲ་བའི་མཁས་པ་མང་
པོས་དེ་ལྟར་བཤད་པའི་ཕྱིར། །
ཡང་ཁྱོད་ཀྱིས། ལུགས་དང་པོས་མྱུ་གུའི་ཆ་ཤས་ཀྱི་དངོས་པོ་ཐམས་ཅད་ལོག་ལ་
མྱུ་གུ་ལས་གཞན་བུམ་པ་ལ་(༢༠༢བ)སོགས་པའི་དངོས་པོ་གང་ཡང་མ་ཐོབ་པ་རྒྱ་
མཚན་དུ་བྱས་ནས། ཞིག་པ་དེ་དངོས་པོར་གཏན་འདོད་པ་མིན་ཏེ། དེའི་ལུགས་དང་
- 462 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པོས་མྱུ་གུའི་ཆ་ཤས་ཐམས་ཅད་ལོག་ནས་སྡོང་བུ་སྐྱེས་པ་དེ་ཡང་དངོས་པོ་གཏན་མ་
རྟོགས་པར་འདོད་པ་འགྱུར་ཏེ། རྒྱུ་མཚན་མཚུངས་པའི་ཕྱིར་ཞེས་བྲིས་འདུག་པ་ཡང་
ཟེར་རྒྱུས་འཕོངས་པ་ཡིན་ཏེ། རང་སྡེ་རང་བཞིན་གྱིས་གྲུབ་པར་སྨྲ་བའི་ལུགས་
ལ། དངོས་པོ་སྔ་མའི་ཆ་ཤས་རྣམས་ཞིག་ནས་ལོག །དངོས་པོ་ཕྱི་མ་མ་རྙེད་པའི་
མེད་དགག་དངོས་པོ་མིན་པ་དང་། མྱུ་གུ་ཞིག་ནས་ལོག་པའི་རྗེས་སུ་མྱུ་གུའི་འབྲས་
བུའི་སྡོང་བུ་སྐྱེས་པ་དངོས་པོར་མི་རུང་བ་གཉིས་མཚུངས་པར་སུས་ཀྱང་བསྒྲུབ་མི་
ནུས་པའི་ཕྱིར། །
ཡང་ཁྱོད་ཀྱིས། ལུགས་ཕྱི་མ་ལ་ཉེར་སྦས་ཀྱི་ཕུང་པོ་ཚོགས་པ་ལ་བརྟེན་ནས་
ཉེར་སྦས་སུ་བཏགས་པ་དངོས་པོ་ཡིན་པ་མི་འགལ་བ་དང་། ཞིག་རྒྱུའི་དངོས་པོ་ལ་
བརྟེན་ནས་སྐྱེས་པ་དངོས་པོར་མི་འགལ་བ་གཉིས་དཔེ་དོན་གཏན་མི་མཚུངས་ཏེ།
ལུགས་དང་པོ་ལ་ཉེར་སྦས་ཀྱི་ཕུང་པོ་མེད་ན། ཉེར་སྦས་སུ་བཏགས་པ་མེད་དགོས་
ཤིང་། ཞིག་པ་དངོས་པོ་ཡིན་པ་ནི་ཞིག་རྒྱུའི་དངོས་པོ་མེད་པའི་དུས་ཁོ་ནར་བཞག་
འདུག་པའི་ཕྱིར། ལེགས་པར་སོམས་ཤིག །ཅེས་བྲིས་འདུག་པ་ལ་ཡང་འབྲེལ་ཅི་ཡང་
མེད་དེ། ཉེར་སྦས་ཀྱི་ཕུང་པོ་ལ་བརྟེན་ནས་བཏགས་པའི་ཉེར་སྦས་དངོས་ པོ་ ཡིན་
པ་དང་། ཞིག་རྒྱུའི་དངོས་པོ་ལ་བརྟེན་ནས་བཏགས་པའི་ཞིག་པ་དངོས་པོ་ཡིན་པ་མི་
མཚུངས་པའི་རྒྱུ་མཚན་དུ། ཉེར་སྦས་ཀྱི་ཕུང་པོ་མེད་ན་ཉེར་སྦས་མེད་དགོས་ཞིག་
པའི་དངོས་པོ་རང་གི་རྒྱུའི་དུས་ན་མེད་པའི་ཕྱིར། ཞེས་འགོད་པ་ནི་འགལ་ཁྱབ་ཡིན་
ལ། ཡང་ཁྱོད་ (༢༠༣ན） ཀྱིས་ཉེས་སྦས་སུ་བཏགས་པ་ཞེས་པའི་དོན། ཉེར་སྦས་ཀྱི་
ཕུང་པོ་ལ་ཉེར་སྦས་སུ་སྒྲོ་བཏགས་པ་ལ་བྱེད་ན་ནི། དེ་དངོས་པོ་ཡིན་པ་དང་། ཞིག་
པ་དངོས་པོ་ཡིན་པ་གཉིས་མཚུངས་པར་བསྒྲུབ་པ་ཁྱོད་རང་ལ་འགལ་འདུའི་ཕུང་
པོ་ཡིན་ཏེ། དེ་གཉིས་དངོས་པོ་མིན་པར་མཚུངས་པར་ཁྱོད་རང་གིས་ཁས་བླངས་པའི་
- 463 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཕྱིར། འདི་འདྲ་བའི་རིགས་པ་ལྟར་སྣང་ཧམ་པའི་གཏམ་གྱིས་ལབ་ནས། འཇམ་དབྱངས་
རྗེ་བཙུན་ཙོང་ཁ་པ་ལྟ་བུ་ལ་ལེགས་པར་སོམས་ཤིག །ཅེས་སྨྲས་འདུག་པ་བསམ་བློ་གཏོང་
རྒྱུ་ཡོད་ན་ཁྱོད་རང་ལེགས་པར་གཏོང་དགོས་འདུག་གོ ། །
ཡང་ཁྱོད་ཀྱིས། སྐྱེ་བའི་རྐྱེན་གྱིས་རྒ་ཤི་ཞེས་པའི་ཤི་བ་དེ་སེམས་ཅན་ཞིག་
པ་ཡིན་ན། གནས་སྐབས་དེར་སེམས་ཅན་ཡོད་དམ་མེད། ཡོད་ན་མྱུ་གུ་ཞིག་པའི་
གནས་སྐབས་སུ་ཡང་མྱུ་གུ་ཡོད་པར་འགྱུར་ཞིང་། མེད་ན་སེམས་ཅན་ཤི་ནས་མེད་པ་
རྒྱང་འཕེན་པའི་གྲུབ་མཐའ་ལ་གནས་པའོ། །ཞེས་བྲིས་འདུག་པ། ཁྱོད་རང་གིས་
ཀྱང་སེམས་ཅན་ཤི་ནས་མེད་པར་འདོད་པའི་རྒྱང་འཕེན་གྱི་གྲུབ་མཐའ་བཟུང་བར་
ཐལ། སེམས་ཅན་ཞིག་པའི་གནས་སྐབས་སུ་སེམས་ཅན་ཡོད་དམ་མེད། ཡོད་ན་མྱུ་གུ་
ཞིག་པའི་དུས་སུ་མྱུ་གུ་ཡོད་པར་ཁས་ལེན་དགོས་པ་ལས། ཁྱོད་རང་གིས་ཀྱང་ཁས་མི་
ལེན་པའི་ཕྱིར་དང་། མེད་ན་རྒྱང་འཕེན་གྱི་གྲུབ་མཐའ་ལ་གནས་པ་ཁྱོད་རང་གིས་
ཁས་བླངས་པའི་ཕྱིར། །
གཞན་ཡང་། ཁྱོད་ཀྱིས། སེམས་ཅན་ཤི་ནས་མེད་པ་རྒྱང་འཕེན་གྱི་གྲུབ་མཐའ་
ལ་གནས་པའོ། །ཞེས་པ་དེས། དཔེར་ན། བཅས་ལྡན་དགེ་སློང་ལྟ་བུ་ཤི་བའི་དུས་སུ་
དེ་མེད་པར་འདོད་ན་རྒྱང་འཕེན་གྱི་གྲུབ་(༢༠༣བ)མཐའ་ལ་གནས་པར་འགྱུར་ཞེས་
པའི་དོན་ཡིན་ནམ། དེ་ཤི་བའི་དུས་སུ་དེ་དང་རྒྱུད་གཅིག་ཏུ་གྱུར་པའི་སེམས་ཅན་མེད་
པར་འདོད་ན་རྒྱང་འཕེན་གྱི་གྲུབ་མཐའ་ལ་གནས་པར་འགྱུར་ཞེས་པའི་དོན་གང་ཡིན།
དང་པོ་ལྟར་ན། ཁྱོད་རང་ཡང་རྒྱང་འཕེན་གྱི་ལུགས་ལས་གནས་པར་ཐལ། ཁྱོད་རང་
གིས་ཀྱང་དེ་ཤི་བའི་དུས་སུ་དེ་མེད་པར་འདོད་པའི་ཕྱིར། མ་གྲུབ་ན། དེ་ཤི་བའི་དུས་
སུ་དེ་མ་ཤི་བར་ཐལ། དེ་ཤི་བའི་དུས་སུ་དེ་ཡོད་པའི་ཕྱིར། འཁོར་གསུམ། གཉིས་པ་
ལྟར་ན། ཁྱོད་ཀྱི་ཐལ་འགྱུར་དེ་འབྲེལ་མེད་ཡིན་ཏེ། དེ་ཤི་བའི་དུས་སུ་དེ་དང་རྒྱུད་
- 464 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཅིག་ཏུ་གྱུར་པའི་སེམས་ཅན་མེད་པར་ཊིཀ་ཆེན་གྱི་ལུགས་ལ་ཁས་མི་ལེན་པའི་
ཕྱིར། འཁོར་གསུམ། ཁྱོད་ཀྱི་ཀུན་སློང་ངན་པས་ཀུན་ནས་བསླངས་པའི་དགག་
པ་འབྲེལ་མེད་མང་པོ་འདུག་པ་རྣམས་ལ་ནི་ལན་མི་དགོས་པར་འདུག་ཅིང་། ཤི་
བ་དེ་དངོས་པོ་ཡིན་པར་གཞན་གྱིས་ཁས་བླངས་པའི་ཕྱིར་རོ། །སྒྲུབ་བྱེད་འདི་ལ་འདི་
ཙམ་ཞིག་འཁྲུལ་བ་འདིས་རྒྱུ་ཅི་ཡིན་ཞེས་བྲིས་འདུག་པ། སེམས་ཅན་སྲོག་དབང་
འགགས་པ་དངོས་པོ་ཡིན་པར་ཐལ། སེམས་ཅན་ཤི་བ་དངོས་པོ་ཡིན་པའི་ཕྱིར། འདོད་
ན། སེམས་ཅན་ཞིག་པ་དངོས་པོ་ཡིན་པར་ཐལ། འདོད་པའི་ཕྱིར། འཁོར་གསུམ། །
ཡང་ཁྱོད་ཀྱིས། དངོས་དང་དངོས་མེད་འདུས་བྱས་ཡིན། །ཞེས་པའི་དངོས་
པོ་འདུས་བྱས་ཡིན་པས་ནི་འདི་ལ་ཕན་པ་གང་ཡང་མེད་པར་ཐལ། དངོས་མེད་འདུས་
བྱས་ཡིན་པ་ལ་ལུང་འདི་ལ་བརྟེན་ན། ཞིག་པ་དངོས་མེད་དུ་ཁས་བླང་དགོས་པར་འགྱུར་
རོ། །ཞེས་བྲིས་འདུག་པ་ནི། ཁྱོད་རང་གི་གོང་འོག་ཏུ་རྒོད་བྲོ་བའི་ཕྱིར། ཞེས་པར་འདུག་
གོ །(༢༠༤ན)དངོས་མེད་འདུས་བྱས་ཡིན་ཞེས་པའི་དོན་ནི། དངོས་པོ་རང་རང་གི་
དུས་སུ་མེད་པའི་དངོས་པོ་དེའི་ཞིག་པ་འདུས་བྱས་ཡིན་ཞེས་པའི་དོན་ཡིན་ནོ། །
འདིར་སྨྲས་པ། ཕྲག་དོག་ནད་གྱིས་ཟིན་པའི་སྐྱེས་བུ་རྣམས། །འཇམ་དབྱངས་བླ་མའི་
ལེགས་བཤད་སྨན་མཆོག་གིས། །ཕྲག་དོག་ནད་ལས་མྱུར་དུ་སྒྲོལ་བ་དང་། །ཁྱད་པར་
གོ་རམས་བསོད་ནམས་སེང་གེ་ཁྱེད། །འཇམ་དབྱངས་བླ་མ་རྗེ་བཙུན་ཙོང་ཁ་པའི། །
ཐུགས་རྗེའི་འོད་སྟོང་ཕྱོགས་བཅུར་འཕྲོ་བ་ཡིས། །མ་དད་ལོག་རྟོག་མུན་པ་ཀུན་བསལ་
ཏེ། །བློ་བཟང་བསྟན་པའི་ལྷ་ལམ་འཇུག་པར་ཤོག །བར་སྐབས་ཀྱི་ཚིགས་སུ་བཅད་
པའོ། །ཡང་ཁྱོད་ཀྱིས། གཞན་སྐྱེ་ཡོད་པར་ཐལ་བ། མ་ཕྲད་པར་སྐྱེ་བ་ཡོད་པར་ཐལ་
བ། རྟེན་གཞན་བརྗོད་པའི་ཉེས་པ་མཚུངས་པ། དེ་ལས་ཀྱང་སྨད་པའི་གནས་སུ་གྱུར་
པ། ཞིག་པ་ནམ་མཁའ་གང་བར་ཐལ་བ། འདུས་བྱས་དང་འདུས་མ་བྱས་ལ་རྟེན་འབྲེལ་
- 465 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
མི་རུང་བར་ཐལ་བ། སྨིན་ལ་སླར་སྨིན་གྱིས་སྐྱོན་སྤོང་མི་ནུས་པ། གཅིག་དང་ཐ་དད་
བཏགས་པའི་ཉེས་པ་སྟེ་རེ་ཞིག་བརྒྱད་ལས། དང་པོ་ནི། ལས་འབྲས་གཉིས་པོ་ངོ་བོ་
གཞན་དུ་འགྱུར་ཏེ། དེ་གཉིས་ཀྱི་ངོ་བོ་ཡོད་ཅིང་བར་དུ་ཞིག་པའི་དངོས་པོས་ཆོད་པའི་
ཕྱིར། རྟགས་གཉིས་ཀ་ཁས་བླངས། འདོད་ན། གཞན་སྐྱེ་ཡོད་པར་འགྱུར་རོ། ། །
གཉིས་པ་ནི། རྒྱུ་འབྲས་ཕྲད་ནས་སྐྱེད་དམ། མ་ཕྲད་པར་སྐྱེད་ཅེས་དཔྱད་པའི་
ཚེ། ཕྱོགས་ཕྱི་མ་ཁས་ལེན་པར་རིགས་པར་འགྱུར་ཏེ། རྒྱུ་འབྲས་སྐྱེས་པར་འདོད་པ་ནི་
གང་ཞིག །དེ་གཉིས་ཀྱི་བར་ཞིག་པ་དངོས་པོ་བས་ཆོད་པའི་ཕྱིར། འདོད་ན། ཕྲད་
མ་ཕྲད་དཔྱད་པའི་(༢༠༤བ)ཚེ་ཕྱོགས་གཉིས་ཀ་གཞུང་ལས་དངོས་སུ་བཀག་པ་དང་
འགལ་ལོ། །་
གསུམ་པ་ནི། གཞན་གྱིས་ལས་འབྲས་ཀྱི་རྟེན་དུ་ཀུན་གཞི་སོགས་ཁས་ལེན་པ་
ལ་བརྗོད་པའི་ཉེས་པ་ཐམས་ཅད་འདི་ལ་མཚུངས་ཏེ། གང་ཕྱིར་ལས་ནི་སྐྱེ་བ་མེད། །
འདི་ལྟར་རང་བཞིན་མེད་དེའི་ཕྱིར། །གང་ཕྱིར་དེ་ནི་མ་སྐྱེས་པས། །དེ་ཕྱིར་ཞིག་དངོས་
མི་དགོས་སོ། །ཞེས་དང༌། གང་ཕྱིར་རང་བཞིན་གྱི་དེ་མི་འགག་པ། །དེ་ཕྱིར་
ཞིག་དངོས་མེད་ཀྱང་འདི་ནུས་ཕྱིར། །ཞེས་སོགས་ཅིའི་ཕྱིར་མི་མཚུངས། ཀུན་
གཞི་སོགས་ཀྱིས་ཉེས་པ་ཅི་ཞིག་བྱས་ལེགས་པར་སྨྱོས་ཤིག །
བཞི་པ་ནི། དེ་དག་ལས་ཀྱང་འདི་སྨད་པའི་གནས་ཏེ། ཀུན་གཞི་སོགས་ནི་ནང་
པའི་གྲུབ་མཐའ་སྨྲ་བ་རེ་རེའི་འདོད་པ་ཡིན་ལ། ཞིག་པ་དངོས་པོར་གྲུབ་པ་ནི་ཕྱི་རོལ་
པའི་འདོད་ པ་ ཡིན་པའི་ཕྱིར། བྱེ་བྲག་སྨྲ་བས་ཀྱང་ཉོན་མོངས་སྤངས་པའི་འགོག་
པ་དངོས་པོར་འདོད་ཀྱང་། དངོས་པོ་ཞིག་ཚེ་དངོས་པོར་མི་འདོད་པའི་ཕྱིར་རོ། ། །
ལྔ་པ་ནི། སྔོན་པོ་ལྟ་བུ་སྐད་ཅིག་བཅུ་རྒྱུན་ལྡན་དུ་འབྱུང་བའི་ཚེ། སྐད་ཅིག་མ་
གཉིས་པར་སྔོན་པོ་སྐད་ཅིག་དང་པོའི་ཞིག་པ་དངོས་པོ་བ་དང་སྔོན་པོ་སྐད་ཅིག་མ་
- 466 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཉིས་པ་གཉིས། སྐད་ཅིག་མ་གསུམ་པར་དེ་གཉིས་ཀྱི་ཞིག་པ་དངོས་པོ་བ་གཉིས་
སྐད་ཅིག་མ་གསུམ་པ། ཞིག་པ་སྐད་ཅིག་མ་དང་པོའི་རིགས་འདྲ་སྐད་ཅིག་མ་སྟེ་
བཞི་དང༌། ལྔ་པའི་ཚེ་དེ་རྣམས་ཀྱི་རིགས་འདྲ་སྐད་ཅིག་མ་གཉིས་པ་བཞི་དང་། དེ་
རྣམས་ཞིག་པའི་ཞིག་པ་བཞི་སྟེ་བརྒྱད་དུ་གྱུར་པ་སོགས་ཁྱོད་ཀྱིས་ཞིག་པ་འདི་དག་
གཟུགས་སུ་གྲུབ་ན། རྡུལ་ཕྲན་ཙམ་ལས་མེད་ཀྱང་དངོས་པོ་གཅིག་ཞིག་པའི་ཞིག་
པ་དེས་ཀྱང་ནམ་མཁའི་ཁམས་གང་བར་འགྱུར་རོ། །དྲུག་པ་ནི། རྒྱུ་མེད་ལྟ་བུའི་རྒྱུ་
ཟད་པ་མར་མེ་ལྟ་བུའི་འབྲས་བུ་ཟད་པའི་རྒྱུར་གསུངས་པས་རྒྱུ་འབྲས་གཉིས་ཀ་དངོས་
པོ་འདུས་བྱས་ཡིན་ན། མ་རིག་པ་ལ་སོགས་པའི་ཡན་ལག་སྔ་མ་སྔ་མ་ཟད་པས། འདུ་
བྱེད་ལ་སོགས་པའི་ཡན་ལག་ཕྱི་མ་ཕྱི་མ་ཟད་པའི་རྒྱུ་འབྲས་ཐམས་ཅད་ཀྱང་དངོས་
པོ་དང་འདུས་བྱས་སུ་འགྱུར་ལ། དེ་ཡང་འདོད་ན། འདུས་མ་བྱས་ལ་རྟེན་འབྲེལ་
གཏན་མི་རུང་བར་འགྱུར་ཏེ། གང་གི་རྐྱེན་གྱིས་གང་བྱུང་ཐམས་ཅད་འདུས་བྱས་ཁོ་
ན་ཡིན་པའི་ཕྱིར། དེ་
གཞན་ཡང་། ངོ་བོ་ཉིད་སྐུ་འདུས་བྱས་ཡིན་པར་ཐལ། སྦྱོར་བཞི་སྒོམ་པ་དེ་ངོ་བོ་
ཉིད་སྐུའི་རྒྱུ་ཡིན་པའི་ཕྱིར། མ་གྲུབ་ན། དེར་ཐལ། རྒྱུ་མ་ཟད་པ་མར་མེ་ཟད་པའི་
རྒྱུ་ཡིན་པའི་ཕྱིར། ཁྱོད་ཀྱིས་སྒྲུབས་ཤིག །བདུན་པ་ནི། ལས་ཀྱི་རྣམ་སྨིན་བྱུང་ཟིན་
པའི་དུས་ན་ལས་ཞིག་པའི་ཞིག་པ་ཡོད་དམ་མེད། ཡོད་ན་ལས་གཅིག་གིས་རྣམ་སྨིན་
ཕྱུང་ཟིན་པའི་རྗེས་སུ་སླར་ཡང་རྣམ་པར་སྨིན་པར་འགྱུར་ཏེ། དེའི་ཚེ་ཡང་རྣམ་སྨིན་གྱི་
རྒྱུར་གྱུར་པའི་ཞིག་པ་དངོས་པོ་བ་ཡོད་པའི་ཕྱིར། མེད་ན་རྣམ་སྨིན་བྱུང་ཟིན་པའི་ཚེ་
ལས་མ་ཞིག་པར་ཐལ། དེའི་ཚེ་ལས་ཞིག་པའི་ཞིག་པ་མེད་པའི་ཕྱིར། ཁྱབ་པ་གྲུབ་
མཐའི་གཙོ་བོ་ལ་ཨེ་སོང་། བརྒྱད་པ་ནི། ལས་ཞིག་པའི་ཞིག་པ་དངོས་པོ་བ་དེ་
ལས་དང་ངོ་བོ་གཅིག་གམ་ཐ་དད། ངོ་བོ་གཅིག་ན་དེའི་ཚེ་ལས་མ་ཞིག་པར་འགྱུར་
- 467 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཏེ། དེ་ལས་དང་ངོ་བོ་གཅིག་ཡིན་པའི་ཕྱིར། ཐ་དད་ན། དེ་ཡང་། འབྲས་བུ་དང་ངོ་
བོ་ཐ་དད་པས་དེ་དག་བརྟེན་ནས་འབྱུང་བ་མིན་པར་འགྱུར་ཏེ། ཕན་ཚུན་མ་ལྟོས་པའི་
ཕྱིར། གཉིས་ཀ་མ་ཡིན་ནོ་ཞེ་ན། ལས་དང་ལས་ཀྱི་ཞིག་པ་དངོས་པོ་བ་ཆོས་ཅན་
(༢༠༥བ)ཁྱོད་ངོ་བོ་གཅིག་དང་ཐ་དད་གང་རུང་ཡིན་པར་ཐལ། ཁྱོད་ཀྱི་ངོ་བོ་གྲུབ་པའི་
ཕྱིར། འཁོར་གསུམ་ཨེ་དྲན། དེ་ལ་སོགས་པའི་ཉེས་པ་མཐའ་ཡས་སོ། །ཞེས་བྲིས་
ནས། འདི་རྣམས་ལ་གཞན་ཡང་གནོད་བྱེད་ཆར་ལྟར་དུ་འབབ་པ་ཞེས་པའི་ས་བཅད་
བྱས་པ་ནི། ཁྱོད་རང་ལ་གནོད་བྱེད་ཆར་ལྟར་དུ་འབབ་པར་སྣང་སྟེ། ཁྱོད་རང་རྣ་བ་
གཏོད་ལ་ཉོན་ཅིག །ཐལ་འགྱུར་དང་པོའི་རྟགས་དང་པོ་ཁྱེད་ལ་གྲུབ་སྟེ། ལས་འབྲས་
ཀྱི་ངོ་བོ་ཡོད་པ་གང་ཞིག །ལས་འབྲས་གཉིས་གཞན་ཡིན་པའི་ཕྱིར། དེ་གཉིས་ཐ་དད་
ཡིན་པའི་ཕྱིར། རྟགས་གཉིས་པ་མ་གྲུབ་ན། གོང་དུ་ལུང་རིགས་དང་ཁྱོད་རང་གིས་
ཁས་བླངས་དང་འགལ་བའི་གནོད་བྱེད་ཆར་ལྟ་བུ་ཕབ་ཡོད་པ་དྲན་པར་གྱིས་ཤིག །
རྟགས་གཉིས་པ་ཁས་བླངས་ཅེས་པ་ཡང་བསྙོན་ཧམ་འབའ་ཞིག་སྟེ། ལས་ཞིག་
པ་དང་དེའི་དངོས་ཀྱི་འབྲས་བུ་སྐྱེས་པ་དུས་མཉམ་པར་འདོད་པའི་རྒྱུ་འབྲས་དུས་
མཉམ་དུ་མི་འདོད་པ་མཐའ་དག་གི་ལུགས་ཡིན་པས། དེ་གཉིས་ཀྱི་བར་དུ་ཞིག་པ་
དངོས་པོ་བས་ཆོད་པར་གང་དུ་ཡང་ཁས་བླངས་པ་མེད་པས་མངོན་སུམ་ལ་བསྙོན་
ཧམ་འདི་འདྲ་མ་བྱེད། ཕྱོགས་ཕྱི་མ་ཁས་ལེན་རིགས་པར་འགྱུར་ཏེ། རྒྱུ་འབྲས་སྐྱེས་
པ་གང་ཞིག །དེ་གཉིས་ཀྱི་བར་ཞིག་པ་དངོས་པོ་བས་ཆོད་པའི་ཕྱིར། ཞེས་བྲིས་
པའི་དངོས་པོ་བས་བར་ཆོད་ན། ས་བོན་གྱི་ས་བོན་ཞིག་པ་སྐྱེད་ཅིང་དེས་མྱུ་གུ་བསྐྱེད་
དགོས་ལ། དེ་མི་འཐད་དེ། ས་བོན་གྱིས་ས་བོན་ཞིག་པ་དང་མྱུ་གུ་གཉིས་དུས་
མཉམ་དུ་བསྐྱེད་པའི་ཕྱིར། འདོད་ན། ཕྲད་མ་ཕྲད་དཔྱོད་པ་ཚེ་ཕྱོགས་གཉིས་ཀ་གཞུང་
ལས་དངོས་སུ་བཀག་པ་དང་འགལ་ལོ། །ཞེས་པའི་ཕྲད་མ་ཕྲད་གཉིས་ཀ་དོན་དམ་
- 468 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དཔྱོད་བྱེད་ཀྱི་(༢༠༦ན)རིགས་པས་དཔྱོད་པའི་ཚེ་ཕྱོགས་གཉིས་ཀ་གཞུང་ལས་དངོས་
སུ་བཀག་པ་དང་འགལ་ཞེས་པའི་དོན་ཡིན་མིན་འགལ་བ་མི་འཐད་དེ། དོན་དམ་དཔྱོད་
བྱེད་ཀྱི་རིགས་པས་དཔྱད་པའི་ཚེ་རྒྱུས་འབྲས་བུ་མི་བསྐྱེད་ན། རྒྱུ་འབྲས་མ་ཕྲད་པར་
རྒྱུས་འབྲས་བུ་མི་བསྐྱེད་པས་མ་ཁྱབ་པའི་ཕྱིར་ཏེ། རྒྱུ་འགགས་པ་དང་དེའི་འབྲས་བུ་
སྐྱེས་པ་དུས་མཉམ་པའི་ཕྱིར། ཕྲད་མ་ཕྲད་དཔྱད་པའི་དོན་རྒྱུས་འབྲས་བུ་ཕྲད་ནས་
བསྐྱེད་དམ་མ་ཕྲད་པར་བསྐྱེད་ཅེས་དྲིས་པ་ལ་བྱས་ནས། དེའི་ཚེ་རྒྱུས་འབྲས་བུ་མི་
བསྐྱེད་པར་འདོད་ན། རྒྱུས་འབྲས་བུ་མི་བསྐྱེད་པར་འདོད་དགོས་ཏེ། དེ་ལྟར་དྲིས་མ་
དྲིས་ལ་འབྲས་བུ་བསྐྱེད་མི་བསྐྱེད་ཀྱི་ཁྱད་པར་ཅུང་ཟད་ཀྱང་མེད་པའི་ཕྱིར། གསུམ་པ་
ནི་ཟེར་རྒྱུས་ཕོངས་པར་སྣང་སྟེ། ཀུན་གཞིའི་རྣམ་ཤེས་དང་ཞིག་པ་གཉིས་རང་འབྲས་
རྣམ་སྨིན་གྱིས་རྟེན་བྱེད་མི་བྱེད་མཚུངས་པར་ཁས་ལེན་དགོས་སོ་ཞེས་ལུང་རིགས་
གང་ཡང་མེད་པར་ཁྱོད་རང་གིས་ཨུ་ཚུགས་ཀྱིས་ཕུལ་བ་ཡིན་པའི་ཕྱིར། །
བཞི་པ་ལ། ཐལ་འགྱུར་བས། ཚད་མ་ལ་བཞིར་གྲངས་ངེས་པར་འདོད་པ་ཤིན་
ཏུ་སྨད་པའི་གནས་ཡིན་པར་ཐལ། རིགས་པ་ཅན་པས་དེ་ལྟར་འདོད་པའི་ཕྱིར། འཁོར་
གསུམ། རྟགས་གྲུབ་སྟེ། རིགས་ཐིག་གི་ཕྱོགས་སྔ་མདོར་བསྡུས་ལས། རིགས་པ་ཅན་
པ་རྣམས་ནི་མངོན་སུམ་དང་རྗེས་སུ་དཔག་པ་དང་དཔེ་དང་སྒྲ་ལས་བྱུང་བ་དང་ཚད་མ་
བཞི་ཁོ་ནའོ། །ཞེས་གསུངས་པའི་ཕྱིར། ལྔ་པ་ལ། སྔོན་པོ་ལྟ་བུ་སྐད་ཅིག་བཅུ་རྒྱུན་
ལྡན་དུ་འབྱུང་བའི་ཚེ་སྐད་ཅིག་ཕྱི་མ་རྣམས་སུ་སྐད་ཅིག་སྔ་མ་རྣམས་ཀྱི་ཞིག་པ་ཐམས་
ཅད་ཡོད་པས། ཞིག་པ་ནམ་མཁའ་གང་བ་འཕེན་པ་ནི་(༢༠༦བ)ཁྱོད་རང་བློ་གྲོས་རྙིང་
བ་སྟེ། ཞིག་པ་སྔ་མ་སྔ་མ་རྣམས་ཕྱི་མ་ཕྱི་མའི་དུས་སུ་འགགས་ནས་མེད་པའི་ཕྱིར་ཏེ།
ཞིག་པ་འདུས་བྱས་ཡིན་པའི་ཕྱིར། ཁྱོད་རང་ལྟར་ན་རྡུལ་ཕྲན་ལྟ་བུ་སྐད་ཅིག་མ་བཅུ་
རྒྱུན་ལྡན་དུ་འབྱུང་བའི་ཚེ། སྐད་ཅིག་མ་བཅུ་པ་ལ་སྐད་ཅིག་མ་སྔ་མ་རྣམས་ཀྱིས་འདུས་
- 469 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
བྱས་ཀྱི་མཚན་ཉིད་རྣམས་ཡོད་པར་འགྱུར་ལ། དེ་རྣམས་ལ་ཡང་རང་རང་གི་སྐྱེ་འཇིག་
སོགས་དེའི་ཚེ་ཡོད་པས། རྡུལ་ཕྲན་གཅིག་ཉིད་ཀྱི་སྐྱེ་འཇིག་སོགས་ཀྱིས་ནམ་མཁའ་
གང་བར་ཐལ་བའི་སྐྱོན་ཁྱོད་རང་ལ་ཡོད་པས་ཁྱོད་རང་གིས་ཁྱོད་རང་ལ་ཁས་བླངས་
དངོས་འགལ་དང༌། མངོན་སུམ་གྱི་གནོད་པ་ཆར་བཞིན་དུ་ཕབ་འདུག་པ་ལེགས་
པར་སོམས་ཤིག །
དྲུག་པ་ནི། ཁྱོད་རྒྱུ་འབྲས་དངོས་པོར་མི་འདོད་ཅིང་འདུས་མ་བྱས་ཀྱི་རྐྱེན་གྱིས་
བསྐྱེད་པར་འདོད་པ་ནང་པའི་གྲུབ་མཐའ་སྨྲ་བ་བཞི་གང་གི་ཡང་ལུགས་མིན་ཞིང་ཁྱོད་
རང་ཧྭ་ཤང་གི་ལྟ་བ་འཛིན་པ་ལ་རྒྱུ་དགེ་བ་བྱས་པ་ལས་འབྲས་བུ་བདེ་བ་མི་འབྱུང་།
མི་དགེ་བ་སྤྱད་པ་ལས་དེའི་འབྲས་བུ་སྡུག་བསྔལ་འབྱུང་བར་ཁས་ལེན་པར་འདུག་
པས་ལྟ་གྲུབ་མཐུན་པའི་མཁས་རློམ་ཁྱོད་འདྲ་བ་ཤིན་ཏུ་མཚར་རོ། །བདུན་པ་ནི།
ཁྱོད་རང་ལས་ཞིག་པ་དངོས་པོར་མི་འདོད་རྒྱུ་མཚན་དུ་བྱས་ནས། ཁ་ནས་གང་ཐོན་ཐོན་
ལབ་འདུག་པས་ལུང་རིགས་ཀྱི་སྒོ་ནས་ལན་འདེབས་མི་དགོས་པར་འདུག །བརྒྱད་པ་
ནི། ངོ་བོ་ཐ་དད་ཡིན་ན། ཕན་ཚུན་ལྟོས་མེད་ཡིན་པས་ཁྱབ་པ་ཀླུ་སྒྲུབ་ཡབ་སྲས་
རྣམས་ཀྱིས་རྒྱུ་འབྲས་ངོ་བོ་ཐ་དད་དུ་གསུངས་པའི་ལོག་ཕྱོགས་ཀྱི་འགལ་ཁྱབ་ཁྱོད་
ཀྱིས་ཁས་བླངས་འདུག་པས། ཀླུ་སྒྲུབ་ཀྱི་གཞུང་ལུགས་ལས་ཆོས་ཐམས་ཅད་ལྟོས་
ནས་གྲུབ་པར་གསུངས་(༢༠༧ན)པ་རྣམས་ལ་མིག་ཕྱིས་ལ་ལྟོས་ཤིག །ཁྱོད་ཀྱིས་
འགལ་འདུའི་རིགས་པ་ཐོག་ལྟར་འབེབས་པ་ཞེས་པའི་ས་བཅད་བྱས་ནས། དེ་ལ་
ཊིཀ་ཆེན་ལས་ཐ་སྙད་བཏགས་པ་ཙམ་གྱིས་མ་ཚིམས་པར་མྱུ་གུ་སྐྱེ་ཞེས་པ་ལྟ་བུ་དེ་
ལྟར་བཏགས་པའི་བཏགས་དོན་བདག་གམ་གཞན་ལས་སྐྱེ་ཞེས་ཚོལ་བ་ན་དེ་ཁོ་ན་
ཉིད་ལ་དཔྱོད་པར་འཇོག་གོ་ཞེས་གསུངས་པ་དང་ལས་དང་འབྲས་བུའི་བར་དུ་ཆོས་
གཞན་གྱིས་ཆོད་དམ་མ་ཆོད་ཅེས་དཔྱོད་པ་ཡང་དེ་ཁོ་ན་ཉིད་ལ་དཔྱོད་པར་འཇོག་དགོས་
- 470 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ལ། དེའི་ཚེ་ཆོས་གཞན་ཞིག་པ་དངོས་པོ་བས་ཆོད་པར་ཁས་བླངས་པས་བཏགས་དོན་
བཙལ་བའི་ཚེ་མི་རྙེད་ཅེས་པའི་གྲུབ་མཐའི་གཙོ་བོ་དང་འགལ། ཞེས་བྲིས་པ་ཡང་། དེ་
ཁོ་ན་ཉིད་ལ་དཔྱོད་པའི་རིགས་པ་གང་ཡིན་མི་ཤེས་ཤིང་། རྒྱུ་འབྲས་ཀྱིས་བར་དུ་ཆོད་
མ་ཆོད་མ་ཤེས་པའི་ཧམ་གཏམ་ཡིན་ཏེ། ཊཱིཀ་ཆེན་ལས་ཐ་སྙད་བཏགས་པ་ཙམ་གྱིས་
མ་ཚིམས་པར་འདུས་བྱས་ཀྱི་སྐྱེ་བ་ལྟ་བུ་རྒྱུ་ལ་དཔྱོད་པ་ན་མཐའ་བཞི་སྐྱེ་འགོག་གི་
རིགས་པ་དང་། ཆོས་རྣམས་ཀྱི་ངོ་བོ་ལ་དཔྱོད་པ་ན་གཅིག་དུ་བྲལ་གྱི་རིགས་པ། འབྲས་
བུ་ལ་དཔྱོད་པ་ཡོད་མེད་སྐྱེ་འགོག །ངོ་བོ་རྒྱུ་འབྲས་མཐའ་དག་ལ་དཔྱོད་པ་རྟེན་འབྲེལ་
གྱི་རིགས་པ་རྣམས་ཀྱིས་དཔྱོད་པ་ནི་དེ་ཁོ་ན་ཉིད་ལ་དཔྱོད་པར་འཕགས་ཡུལ་གྱི་དབུ་
མ་པ་ཆེན་པོ་རྣམས་དང་ཐམས་ཅད་མཁྱེན་པ་ཙོང་ཁ་པ་སོགས་གངས་རིའི་ཁྲོད་ཀྱི་ཀླུ་
སྒྲུབ་ཀྱི་ལུགས་ཕྱིན་ཅི་མ་ལོག་པར་མཁྱེན་པའི་དབུ་མ་པ་ཆེན་པོ་རྣམས་ཀྱི་ལུགས་ཡིན།
རྒྱུ་འབྲས་ཕྲད་ནས་བསྐྱེད་དམ་མ་ཕྲད་པར་བསྐྱེད་ཅེས་པ་དང་། འདུས་བྱས་རྒྱུ་ལས་
སྐྱེའམ་རྒྱུ་མེད་ལས་སྐྱེ་ཞེས་དཔྱོད་པ་ལྟ་བུ་དེ་ཁོ་ན་ཉིད་(༢༠༧བ)ལ་དཔྱོད་པ་ག་
ལ་ཡིན། ཐ་སྙད་བཏགས་པ་ཙམ་གྱིས་མ་ཚིམས་པར་ཞེས་གསུངས་པའི་དོན་ཡང་ཁྱོད་
ཀྱིས་ག་ལ་གོ །དེ་མ་གོ་འདུག་ཅིང་། རྒྱུ་འབྲས་ཀྱི་བར་དུ་ཞིག་པ་དངོས་པོ་བས་ཆོད་
པར་ངེད་ཀྱིས་ཁས་མ་བླངས་པར་གོང་དུ་བསྒྲུབས་ཟིན་པའི་ཕྱིར། ཡང་ཁྱོད་ཀྱིས།
དཀའ་དཔྱད་ཀྱི་ང་རོ་འབྲུག་ལྟར་ཆེམས་པའི་ཞེས་པའི་ས་བཅད་བྱས་ནས། འཕགས་
པ་ཡབ་སྲས་ཀྱིས་སྐྱེ་འགག་རང་བཞིན་གྱིས་མེད་པའི་སྒོ་ནས་རྟག་ཆད་སྤོང་ཚུལ་ཁོ་ན་
གསུངས་ཀྱིས་གཞན་མ་གསུངས་བཞིན་དུ་ཞིག་པ་དངོས་པོར་བསྒྲུབ་ཚུལ་འདི་ལ་རྗེ་
རིན་པོ་ཆེ་ལ་སྐུར་ཞུས་མང་དུ་བྱས་ཤིང་། རང་ལ་ཕྱོགས་ལྷུང་མེད་ཚུལ་དང་། གཞན་
ལ་སྙིང་རྗེ་སྐྱེས་ནས་མ་བཟོད་པར་བྱས་པ་ཡིན། ཞེས་བྲིས་པ་འདི་ནི་ཕྲག་དོག་ཕྱོགས་
ལྷུང་གི་དབང་གིས་སྐྱེས་བུ་དམ་པ་ལ་སྐུར་པ་འདེབས་ཤིང་ཕྱོགས་ལྷུང་གི་ངན་སྨྲས་སྣ་
- 471 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཚོགས་པ་བྱེད་བཞིན་དུ། ང་ལ་ཕྱོགས་ལྷུང་མེད་སྙིང་རྗེའི་དབང་གིས་ཡིན་ཟེར་བ་
ནི། འདུལ་བ་ལུང་ལས། ནེ་ཙོས་སྲིན་བུ་འབའ་ཞིག་བཟའ་བཞིན་དུ། ཆུ་མཐུང་བའི་
ཚེ་སྲོག་ཆགས་ཁར་སོང་དོགས་ནས་ཁ་ལ་རས་དཀྲིས་པ་དང་། བུད་མེད་ཁྱོ་མིན་གྱིས་
སྐྱེས་པ་གཞན་དང་མི་ཚངས་པར་སྤྱོད་བཞིན་དུ་ཁྱོ་ལ་ང་སྐྱེས་པ་གཞན་དང་རེག་པ་
སྤངས་སོ་ཞེས་སྨྲ་བ་སོགས་ལ། བྲམ་ཟེ་བདེན་པར་སྨྲ་བ་ཁྲེལ་བ་སྐྱེས་ནས། མུ་ཏིག་
སྐྱུགས་པ་བཞིན་དུ་དམ་པ་གཟུར་གནས་རྣམས་ཀྱིས་གཟིགས་ན་ཐུགས་ཀྱིས་ཁྲེལ་
ཞིང་ཁྱེད་མ་རུངས་པ་ལས་ཀྱང་ཆེས་མ་རུངས་པ་ཉིད་དུ་གསུངས་པའི་དཀའ་དཔྱད་ཀྱི་
ང་རོ་འབྲུག་ལྟར་དུ་སྒྲོག་པར་འདོན་མི་ཟའོ། །གཞན་ཡང་། འཕགས་པ་ཡབ་སྲས་
ཀྱིས་ལས་ཀྱིས་སྐྱེ་བ་ (༢༠༨ན)དང་འགག་པ་རང་བཞིན་མེད་པའི་སྒོ་ནས་རྟག་ཆད་
སྤོང་ཚུལ་ཁོ་ན་གསུངས་ཀྱི་གཞན་མ་གསུངས་ཞེས་པ་འདི་ནི། འཕགས་པ་ཡབ་སྲས་
ལ་སྐུར་ཞུས་དང་ཞབས་འདྲེན་འདི་ལས་ཆེ་བ་མེད་དེ། འཕགས་པ་ཡབ་སྲས་ཀྱིས་ཐེག་
པ་ཆེན་པོའི་རྒྱ་ཆེ་བའི་ལམ་གྱི་རིམ་པ་མ་གསུངས་པ་དང༌། རྒྱུ་དང་འབྲས་བུའི་ས་ལམ་
གྱི་རྣམ་གཞག་མཐའ་དག་མ་གསུངས་པར་ཁས་ལེན་པའི་ཕྱིར། འཕགས་པ་ཡབ་སྲས་
ཀྱི་རྟག་ཆད་སྤོང་ཚུལ་ཁོ་ན་གསུངས་ཀྱིས་གཞན་མ་གསུངས་པའི་ཕྱིར། འཁོར་གསུམ།
ཡང་ཁྱོད་ཀྱིས། དབུ་མ་ཐལ་འགྱུར་བ་ཀུན་གཞི་ཁས་མི་ལེན་པའི་རྒྱུ་མཚན་
ཅི་ཡིན་ཞེས་བྲིས་པས། དྲང་དོན་དུ་གསུངས་པའི་ཕྱིར། ཞེས་ཟེར་རོ། །འོ་ན་ཕུང་
ཁམས་སྐྱེ་མཆེད་ཐམས་ཅད་ཁས་མི་ལེན་པར་འགྱུར་ཏེ། ཞེས་བྲིས་འདུག་པ། འདི་
ཡང་། ཊཱིཀ་ཆེན་གྱི་དོན་མ་གོ་བར་དགག་པ་བྱས་པར་སྣང་སྟེ། ཊཱིཀ་ཆེན་ལས། རྣམ་
ཤེས་ཚོགས་དྲུག་ལས་ངོ་བོ་ཐ་དད་པའི་ཀུན་གཞིའི་རྣམ་ཤེས་ཁས་མི་ལེན་པར་
གསུངས་ཀྱིས། དེའི་རྒྱུ་མཚན་དུ་དེ་དྲང་དོན་དུ་གསུངས་པ་མེད་པའི་ཕྱིར། རྟགས་
ཁས། ཡང་ཁྱོད་ཀྱིས་དེ་འདྲའི་ཀུན་གཞི་ཁས་ལེན་ན་ཀུན་གཞིའི་བག་ཆགས་སྨིན་པ་
- 472 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ལས་གཟུགས་སྒྲ་སོགས་སུ་སྣང་བ་ཙམ་དུ་ཟད་ཀྱིས། ཕྱི་རོལ་གྱི་དོན་མེད་པར་ཁས་
ལེན་དགོས་ན། བྱང་ཆུབ་སེམས་འགྲེལ་ལས། ཤེས་པས་ཤེས་བྱ་རྟོགས་པ་དེ། །ཤེས་
བྱ་མེད་པས་ཤེས་པ་མེད། །དེ་ལྟར་ན་ནི་རིག་བྱ་དང་། །རིག་བྱེད་མེད་ཅེས་ཅིས་མི་འདོད། །
ཅེས་ཕྱིའི་ཤེས་བྱ་དང་ནང་གི་ཤེས་པ་གཉིས་ཡོད་མེད་མཚུངས་པར་གསུངས་ལ།
གཞུང་འདིར་(༢༠༨བ)ཡང་དོན་ཤེས་གཉིས་དོན་དམ་དུ་མེད་མཉམ་དང༌། ཐ་སྙད་དུ་
ཡོད་མཉམ་དུ་གསུངས་པ་དང་འགལ་ལོ་ཞེས་སྨྲའོ་ཞེས་ཊིཀ་ཆེན་གྱི་ལུགས་བཀོད་
ནས། འོ་ན་སེམས་ཁས་མི་ལེན་པར་ཐལ། སེམས་ཁས་ལེན་ན། སེམས་ཉིད་ཀྱིས་
ནི་སེམས་ཅན་འཇིག་རྟེན་དང་། །སྣོད་ཀྱི་འཇིག་རྟེན་ཤིན་ཏུ་སྣ་ཚོགས་འགོད། །ཅེས་
གསུངས་པའི་ཚུལ་གྱིས་སེམས་ལ་སོགས་པའི་ལས་ཀྱི་བག་ཆགས་སྨིན་པ་ལས་
གཟུགས་སྒྲ་སོགས་སུ་སྣང་ཙམ་དུ་ཟད་ཀྱི་ཞེས་སོགས་རྣམ་པ་ཀུན་ཏུ་མཚུངས་པའི་
ཕྱིར་རོ། །ཞེས་བྲིས་པ་ནི། དབུ་སེམས་ཀྱི་ཤིང་རྟ་ཆེན་པོ་རྣམས་ཀྱིས་རྣམ་ཤེས་ཚོགས་
བརྒྱད་ཀྱི་ཡ་རྒྱལ་དུ་གྱུར་པའི་ཀུན་གཞི་ཞལ་གྱིས་བཞེས་མི་བཞེས་ཀྱི་གནད་མ་
རྟོགས་ཤིང་། སེམས་རྣལ་དུ་མི་གནས་པའི་རྩོད་པར་སྣང་སྟེ། ཊིཀ་ཆེན་གྱི་དོན་
ནི་ཚོགས་དྲུག་ལས་ངོ་བོ་ཐ་དད་པ་ཕྱིར་ཞིང་དངོས་པོ་ཐམས་ཅད་ཀྱིས་བག་ཆགས་
འཇོག་པའི་གཞིར་གྱུར་པ་ལང་གཤེགས་དང༌། དགོངས་འགྲེལ་སོགས་ནས་གསུངས་
པའི་སེམས་ཙམ་པ་བཞེད་པའི་རྣམ་ཤེས་དེ་འདྲ་ཁས་ལེན་ན་དེའི་བག་ཆགས་སྨིན་པ་
ལས་གཟུགས་སྒྲ་སོགས་སུ་སྣང་བ་ཙམ་དུ་ཟད་ཀྱིས་ཤེས་པ་ལས་ངོ་བོ་གཞན་པའི་ཕྱི་
རོལ་གྱི་དོན་མེད་པར་ཁས་ལེན་དགོས། དེ་ལྟར་ན་གོང་དུ་དྲངས་པའི་བྱང་ཆུབ་སེམས་
འགྲེལ་དང་། བསྟན་བཅོས་འདི་གཉིས་ཀར་དུ་དོན་ཤེས་གཉིས་དོན་དམ་དུ་མེད་
མཉམ་དང་ཐ་སྙད་དུ་ཡོད་མཉམ་དུ་གསུངས་པ་ལྟར་ཁས་ལེན་དགོས་ཞེས་གསུངས་པ་
ལ། ཁྱོད་ཀྱིས། སེམས་ཉིད་ཀྱིས་ནི་ཞེས་སོགས་འཇུག་པའི་ལུང་དྲངས་ནས། སེམས་
473 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
མེད་པར་ཐལ། སེམས་ཀྱི་བག་ཆགས་སྨིན་པ་ལ་གཟུགས་སྒྲ་སོགས་སུ་(༢༠༩ན)
སྣང་བ་ཙམ་ཡིན་པའི་ཕྱིར། ཞེས་འཕངས་འདུག་པ། འོ་ན་ཕྱི་རོལ་དོན་དུ་གྱུར་པའི་
གཟུགས་མེད་པར་ཐལ། སེམས་ཀྱི་བག་ཆགས་སྨིན་པ་ལས་གཟུགས་སྒྲ་སོགས་སུ་
སྣང་བ་ཙམ་དུ་ཟད་པའི་ཕྱིར། འཁོར་གསུམ། འཇུག་པའི་ལུང་གི་དོན་ནི། སྣོད་བཅུད་
ཀྱི་འཇིག་རྟེན་མ་ལུས་པ་རང་གི་རྒྱུར་གྱུར་པའི་ཐུན་མོང་མིན་པའི་ལས་ལས་སྐྱེས་
ཤིང་། ལས་ཀྱང་རང་རང་གི་ཀུན་སློང་བྱེད་པའི་སེམས་ཀྱིས་བསྐྱེད་པར་གསུངས་པའི་
ཕྱིར། གཞུང་དེའི་ཐད་ཀྱི་རང་འགྲེལ་ལས། གང་གི་ཕྱིར་དེ་ལྟར་ན་འགྲོ་བ་མ་ལུས་པ་
ལས་ལས་སྐྱེས་ཤིང་ལས་ཀྱང་སེམས་ལ་བརྟེན་པ་ཡིན་ཏེ། སེམས་དང་བཅས་པ་ཁོ་
ནས་ལས་གསོག་པའི་ཕྱིར། སེམས་མེད་ན་ལས་མེད་དགོས་པའི་ཕྱིར་རོ། །དེའི་
ཕྱིར་འགྲོ་ལ་རབ་ཏུ་འཇུག་པ་ལ་སེམས་ཉིད་གཙོ་བོའི་རྒྱུ་ཡིན་གྱི་གཞན་ནི་མིན་
པས་སེམས་ཙམ་ཞིག་གཙོ་བོར་བཞག་གི་གཟུགས་ནི་མིན་ནོ་ཞེས་གསུངས་པའི་ཕྱིར་
རོ། །ཁྱོད་རང་ཚོགས་དྲུག་ལས་ངོ་བོ་ཐ་དད་པའི་ཀུན་གཞི་ཁས་མི་ལེན་ཀྱང་། རྣམ་
པར་ཤེས་པ་གསལ་ཙམ་ཀུན་གཞིའི་རྣམ་ཤེས་སུ་འཇོག་ཅིང་། དེའི་རྒྱུ་མཚན་གྱིས་
ཐལ་འགྱུར་བས་ཀྱང་ཀུན་གཞིའི་རྣམ་ཤེས་ཁས་ལེན་པར་འདོད་པར་འདུག་པ། དེ་
ལྟར་ན་ཀུན་གཞིའི་རྣམ་ཤེས་ཁས་མི་ལེན་པའི་རང་སྡེའི་གྲུབ་མཐའ་སྨྲ་བ་གང་ཡང་
མེད་པར་འགྱུར་ཏེ། སེམས་གསལ་རིག་ཁས་མི་ལེན་པའི་རང་སྡེའི་གྲུབ་མཐའ་སྨྲ་
བ་སུ་ཡང་མེད་ལ། དེ་ཀུན་གཞིར་འཇོག་ཅིང་། དེའི་རྒྱུ་མཚན་གྱིས་ཀུན་གཞི་ཁས་
ལེན་དགོས་པའི་ཕྱིར། འཁོར་གསུམ། །
ཡང་ཁྱོད་ཀྱིས། འདིར་དངོས་ལ་གནོད་བྱེད་མ་གསུངས་པ་ནི་ལང་གཤེགས་
(༢༠༩བ)སོགས་ལས་གསུངས་པའི་ཀུན་གཞི་ཙམ་ཞིག་དྲང་དོན་དུ་བསྟན་པའི་སྐབས་
སུ་ཡིན་གྱི་སེམས་ཙམ་པས་འདོད་པའི་ཀུན་གཞི་བདེན་གྲུབ་དྲང་དོན་དུ་སྟོན་པའི་
- 474 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྐབས་མིན་པས་དངོས་ལ་གནོད་བྱེད་མེད་པའི་ཕྱིར་རོ། །ཞེས་བྲིས་པ་ནི་ནོར་བ་
ཡིན་ཏེ། གཞུང་འདི་སེམས་ཙམ་པས་ཁས་བླངས་པ་ལྟར་གྱི་ཀུན་གཞི་འགོག་བྱེད་ཀྱི་
གཞུང་ཡིན་པའི་ཕྱིར་དང༌། ལང་གཤེགས་སོགས་ནས་གསུངས་པའི་ཀུན་གཞི་དང༌།
སེམས་ཙམ་པས་འདོད་པའི་ཀུན་གཞི་ལ་དྲང་དོན་ཡིན་མིན་གྱི་ཁྱད་པར་མེད་པའི་
ཕྱིར་ཏེ། སེམས་ཙམ་པས་འདོད་པ་ལྟར་ཀྱི་ཀུན་གཞིའི་རྣམ་ཤེས་ཀྱང་དྲང་དོན་ཡིན་
པའི་ཕྱིར། དེ་ཀུན་རྫོབ་བདེན་པ་ཡིན་པའི་ཕྱིར། འཁོར་གསུམ་ཀ་ཁས་བླངས་ཏེ།
ཁྱེད་རང་གིས་དཀའ་འགྲེལ་ལས། བདེན་པ་གཉིས་ཀྱི་དྲང་ངེས་ཕྱེ་བའི་ལུགས་
མཆོག་འདི་ལ་དྲང་དོན་དུ་གསུངས་པའི་བརྗོད་བྱའི་ཀུན་རྫོབ་བདེན་པ་དང་། ཞེས་
བཤད་པའི་ཕྱིར། ཡང་ཁྱེད་ཀྱིས། དབུ་མ་ཐལ་འགྱུར་བས་ཐ་སྙད་དུ་ཀུན་གཞི་ཁས་
ལེན་དགོས་ཏེ། སངས་རྒྱས་བཅོམ་ལྡན་འདས་ཀྱིས་མདོ་ལས་གསུངས་ཤིང་། དེ་ཡང་
དོན་དམ་བདེན་པ་རྟོགས་པའི་ཐབས་སུ་གྱུར་པའི་ཐ་སྙད་བདེན་པ་ཡིན་པའི་ཕྱིར་
སློབ་དཔོན་འདི་ཉིད་ཀྱིས་གསུངས་པའི་ཕྱིར། འགྲེལ་པར། ཆོས་ཐོག་མར་ཀུན་གཞི་
རྣམ་པར་ཤེས་པ་ལ་སོགས་པ་བསྟན་པས་མུ་སྟེགས་ཀྱི་ལུགས་བསལ་ནས་དེ་དག་
གི་དོན་ཆེན་པོ་འདྲེན་པར་འགྱུར་ཞིང་། ཕྱི་ནས་གསུང་རབ་ཀྱི་དོན་ཕྱིན་ཅི་མ་ལོག་
པར་རིག་པ་རྣམས་རང་ཉིད་དེ་དག་སྤོང་བར་འགྱུར་བས་ཡོན་ཏན་ཁོ་ན་འབྱུང་གི་སྐྱོན་
ནི་མིན་ནོ། །ཞེས་གསུངས་སོ། །འཕགས་པ་ཀླུ་སྒྲུབ་ཀྱི་གསུང་ཡང་ཁས་ལེན་དགོས་
(༢༡༠ན)ཏེ། བྱང་ཆུབ་སེམས་འགྲེལ་ལས། ཇི་ལྟར་ཁབ་ལེན་དང་ཉེ་བས། །ལྕགས་
ནི་མྱུར་དུ་ཡོངས་སུ་འཁོར། །དེ་ལ་སེམས་ནི་ཡོད་མིན་ཏེ། །སེམས་དང་ལྡན་ཞིང་སྣང་
བར་འགྱུར། །དེ་བཞིན་ཀུན་གཞིའི་རྣམ་ཤེས་ནི། །བདེན་མིན་བདེན་པ་བཞིན་དུ་ནི། །
གང་ཚེ་འགྲོ་འོང་གཡོ་བར་འགྱུར། །དེ་ཚེ་སྲིད་པ་འཛིན་པར་བྱེད། །ཇི་ལྟར་རྒྱ་མཚོ་ལ་
ནི་ཤིང་། །སེམས་ནི་མེད་ཀྱང་གཡོ་བར་འགྱུར། །དེ་བཞིན་ཀུན་གཞིའི་རྣམ་ཤེས་ནི། །
- 475 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ལུས་ལ་བརྟེན་ནས་གཡོ་བའི་ཕྱིར། །ཞེས་གསུངས་སོ། །ཞེས་བྲིས་པ་ནི་མི་འཐད་དེ།
ཁྱོད་ཀྱིས་ཐལ་འགྱུར་བས་ཀུན་གཞི་ཁས་ལེན་པའི་སྒྲུབ་བྱེད་དུ་དྲངས་པའི་རང་འགྲེལ་
གྱི་ལུང་དེ་ནི་དེ་ལ་གནོད་བྱེད་ཡིན་པའི་ཕྱིར་དང༌། བྱང་ཆུབ་སེམས་འགྲེལ་གྱི། དེ་
བཞིན་ཀུན་གཞིའི་རྣམ་ཤེས་ནི། །ཞེས་པའི་ཀུན་གཞིའི་རྣམ་ཤེས་ནི་ཡིད་ཀྱི་རྣམ་ཤེས་
ལ་ཀུན་གཞིའི་མིང་གིས་བཏགས་པ་ཡིན་གྱི་ཚོགས་དྲུག་ལས་ངོ་བོ་ཐ་དད་པའི་ཀུན་གཞིའི་
རྣམ་ཤེས་མིན་པའི་ཕྱིར་དང༌། ལང་གཤེགས་ཀྱི་མདོ་ལས་ཀུན་གཞིའི་རྣམ་ཤེས་
གསུངས་པ་འདི་ཉིད་རྩ་འགྲེལ་དུ་དགོངས་པ་ཅན་དུ་གསུངས་ཤིང་། སྟོང་ཉིད་དགོངས་
གཞིར་གསུངས་པས་སྒྲ་ཇི་བཞིན་པ་མིན་པར་གསུངས་པའི་ཕྱིར། དང་པོ་གྲུབ་སྟེ།
མདོ་ལས་ཀུན་གཞིའི་རྣམ་པར་ཤེས་པ་གསུངས་པས་ཐོག་མར་མུ་སྟེགས་ཀྱི་ལུགས་
བསལ་ནས་དོན་ཆེན་པོ་འདྲེན་པར་འགྱུར་བ་དང་། ཕྱི་ནས་གསུང་རབ་ཀྱི་དོན་རིག་པ་
རྣམས་ཀྱིས་ཀུན་གཞིའི་རྣམ་ཤེས་ཡོད་པར་འཛིན་པ་སྤོང་བར་གསུངས་པའི་ཕྱིར། དེས་
ན་གཞུང་འདིས་ཀུན་གཞི་ཡོད་པར་སྟོན་པའི་མདོ་དགོངས་པ་ (༢༡༠བ)ཅན་དང་།
གང་ཟག་རྫས་ཡོད་དུ་སྟོན་པའི་མདོ་དང་ཕུང་པོ་བདེན་གྲུབ་སྟོན་པའི་མདོ་དགོངས་པ་
ཅན་དུ་བསྟན་པས། ཀུན་གཞི་མེད་པ་དང་། གང་ཟག་དང་ཕུང་པོ་ལ་དགག་བྱའི་ཁྱད་
པར་སྦྱར་ནས་མེད་པར་སྟོན་དགོས་ཚུལ་གྱི་ཁྱད་པར་ཕྱེ་བ་ཡིན་ཏེ། ཀུན་གཞི་ཡོད་
ཅིང་གང་ཟག་ཉིད་ཡོད་ལ། །ཕུང་པོ་འདི་དག་འབའ་ཞིག་ཉིད་ཡོད་ཅེས། །ཞེས་གང་
ཟག་དང་ཕུང་པོ་ལ་ཉིད་ཀྱི་སྒྲ་སྨོས་པ་ལ་དགོས་པ་ཡོད་པའི་ཕྱིར། ཡང་ཁྱོད་ཀྱིས།
དྲུང་ཙོང་བ་ན་རེ། ཤར་རིའི་སྡེ་བ་ནི་དགེ་འདུན་ཕལ་ཆེན་པ་ལས་གྱེས་པ་ཡིན་པའི་
ཕྱིར། རྟོག་གེ་འབར་བ་ལས་བཤད་པས་ན། ཉན་ཐོས་ཀྱི་སྡེ་སྣོད་དུ་ཆོས་རང་བཞིན་
གྱིས་མེད་པ་ཤིན་ཏུ་གསལ་བར་སྟོན་པ་ཞིག་ཡོད་དགོས་པར་སྣང་ངོ༌། །ཞེས་ཟེར་བ་
ནི་འགྲེལ་པ་འདིར་དེ་མེད་པར་དངོས་སུ་གསུངས་ཤིང་། རང་ཉིད་ཀྱང་སྐབས་དེས་དེ་
- 476 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
བཞིན་དུ་ཁས་བླངས་པ་དང་དངོས་སུ་འགལ་ལོ། །ཞེས་བྲིས་པ་ནི་ཁྱེད་རང་སེམས་
རྣལ་དུ་མི་གནས་པར་སྟོན་པའི་ཚིག་ཏུ་སྣང་སྟེ། རང་འགྲེལ་ལས། ཉན་ཐོས་ཀྱི་ཐེག་
པ་ལས་ནི་ཆོས་ཀྱི་བདག་མེད་པ་མདོར་མཚོན་པ་ཙམ་དུ་ཟད་དོ། །ཞེས་ཉན་ཐོས་ཀྱི་
སྡེ་སྣོད་ལས་ཆོས་ཀྱི་བདག་མེད་བསྟན་པར་གསུངས་པས། ཆོས་རང་བཞིན་མེད་པར་
བསྟན་པར་གྲུབ་པའི་ཕྱིར། འདུ་བྱེད་ཐམས་ཅད་བསླུ་བའི་ཆོས། །དེས་ན་དེ་དག་རྫུན་
པ་ཡིན། ཞེས་པའི་ཐད་ཀྱི་ཚིག་གསལ་དང་ཤེས་རབ་སྒྲོན་མེ་གཉིས་ཀ་ལས་ཉན་ཐོས་
ཀྱི་ཐེག་པ་ལས་ཀྱང་འདི་ལྟ་སྟེ། འདུས་བྱས་གང་ཡིན་པ་དེ་རྫུན་པ་བསླུ་བའི་ཆོས་སོ། །
དགེ་སློང་དག །འདི་ལྟ་སྟེ། མི་བསླུ་བའི་ཆོས་མྱ་ངན་ལས་འདས་པ་ནི་བདེན་པའི་
མཆོག་གོ །ཞེས་པའི་མདོ་དྲངས་ཤིང་། (༢༡༡ན)ཚིག་གསལ་དུ་དེའི་མཇུག་ཏུ། དེའི་
ཕྱིར་བརྟེན་པའི་རིག་པ་དང། ལུང་འདི་ལས་དངོས་པོ་རྣམས་རང་བཞིན་མེད་པར་གྲུབ་
པ་སྟེ། ཞེས་ཐེག་ཆེན་གྱི་མདོ་ལས་དངོས་པོ་རང་བཞིན་མེད་པར་བསྟན་པར་གསུང་
ཞིང་། ཊཱིཀ་ཆེན་ལས། དེ་ནི་རིང་དུ་སོང་བར་བློ་ཡང་ལྷག་པར་འགྱུར། །ཞེས་པའི་
སྐབས་སུ་ཐེག་ཆེན་གྱི་མདོ་སྡེ་ལས་ཆོས་ཐམས་ཅད་རང་བཞིན་མེད་པར་ལན་མང་དུ་
གསུངས་པའི་ཕྱིར། མངོན་སུམ་དུ་འདི་འདྲ་བའི་བསྙོན་ཧམ་མཛད་ན་ཀུན་གྱི་ཁྲེལ་
བའི་གནས་སུ་འདུག་གོ །
ཡང་ཁྱོད་ཀྱིས། བཅོམ་ལྡན་རིག་རལ་གྱིས་རྨི་ལམ་ན་དབང་ཤེས་ཡོད་པ་
སློབ་དཔོན་འདིའི་ལུགས་སུ་བྱས་ནས་དགག་པ་བརྗོད་པ་བློ་གྲོས་རྙིང་བ་བདེན་ཏེ།
རྨི་ལམ་གྱི་དབང་ཤེས་ཀྱི་ཆོས་གསུམ་ནི་ལོག་པའི་ཀུན་རྫོབ་ཡིན་པས་དེ་འཇིག་རྟེན་
ཐ་སྙད་དུ་མེད་པའི་ཕྱིར་རོ། །དེ་ལས་ཀྱང་ཁྱོད་བློ་གྲོས་རྩིང་སྟེ། སློབ་དཔོན་འདིས། དེ་བློ་
ལ་ལྟོས་གཉིས་ཆར་བདེན་པ་སྟེ། །དོན་གསལ་མཐོང་བ་གཉིས་ཀའང་རྫུན་
པ་ཡིན། །ཞེས་པ་དེ། དེ་བློ་ལ་བལྟོས་བཅོ་བརྒྱད་བདེན་པ་སྟེ། དོན་གསལ་མཐོང་ལ་
- 477-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ ་
བཅོ་བརྒྱད་རྫུན་པ་ཡིན། །ཞེས་པ་སྦྱོར་མ་ཤེས་འདུག་པའི་ཕྱིར། ཞེས་བྲིས་འདུག་པ་
ནི་ཤིན་ཏུ་མི་རིགས་ཏེ། ལོག་པའི་ཀུན་རྫོབ་མེད་ན་འཁྲུལ་པ་ཐམས་ཅད་མེད་དགོས།
དེ་མེད་ན་ལས་དང་ཉོན་མོངས་ པ་ཐམས་ཅད་མེད་དགོས། དེ་མེད་ན་ལས་འབྲས་
མེད་དགོས་པའི་ཕྱིར། ལས་འབྲས་མེད་པར་འདོད་པའི་ཕྱིར་རྒྱང་འཕེན་གྱི་ལྟ་གྲུབ་
བཟུང་ནས་སྐྱེས་བུ་དམ་པ་རྣམས་ལ་སྐུར་བ་འདེབས་པའི་ཁ་རྩལ་གང་ཆེ་མི་མཛད་
འཚལ། གཞན་ཡང་། དེ་བློ་ལ་ལྟོས་(༢༡༡བ)བཅོ་བརྒྱད་བདེན་པ་སྟེ། །དོན་གསལ་
མཐོང་ལ་བཅོ་བརྒྱད་བརྫུན་པ་ཡིན། །ཞེས་སྦྱོར་མ་ཤེས་པའི་ཕྱིར། ཞེས་ཟེར་བ་ནི།
ཁྱོད་རང་ལ་ཁས་བླངས་ནང་འགལ་ཡོད་དེ། གོང་དུ་ཁམས་བཅོ་བརྒྱད་པོ་ཐ་སྙད་དུ་
ཡོད་པར་ཁས་བླངས་པ་དང་། འདིར་ཐ་སྙད་པའི་ཚད་མའི་ངོར་ཁམས་བཅོ་བརྒྱད་
མེད་པར་ཁས་བླངས་པའི་ཕྱིར། གཞན་ཡང་། དེ་ལྟར་སྦྱོར་མ་ཤེས་ཞེས་སྨྲ་བ་ནི་ཟླ་
བའི་ཞབས་ལ་སྐུར་བ་འདེབས་པའི་བསོད་ནམས་མིན་པའི་ལས་གསོག་པའི་ཚིག་ཡིན་
ཏེ། དེ་ལྟར་སྦྱར་དགོས་པ་སྦྱོར་མ་ཤེས་འདུག་ཅེས་གཞུང་རྩོམ་པ་པོ་ལ་སྐུར་བ་བཏབ་
པ་ཡིན་པའི་ཕྱིར། ཡང་མ་རིག་པའི་གཉིད་མ་སད་པ་ལ་སྣང་བའི་ཡུལ་ཤེས་ཐམས་
ཅད་མ་རིག་པའི་གཉིད་སད་པའི་ཚེ་མེད་པར་སྒྲུབ་པ་སོགས་དབུ་མའི་ལུགས་ཀྱི་ཡུལ་
སྣང་དང་ཡུལ་ཅན་བདེན་མེད་དུ་བསྒྲུབ་པ་ཐམས་ཅད་ཀྱི་སྐབས་སུ་ཉེ་བར་མཁོའོ། །
ཞེས་བྲིས་འདུག་པ། འོ་ན་སངས་རྒྱས་འཕགས་པ་ལ་ཤེས་བྱ་ཐམས་ཅད་མི་སྣང་བར་
ཐལ། དམ་བཅའ་འཐད་པའི་ཕྱིར། འདོད་ན། སངས་རྒྱས་འཕགས་པ་ཐམས་ཅད་
མཁྱེན་པ་མིན་པར་ཐལ་ལོ། ། །
ཡང་ཁྱོད་ཀྱིས། རྟོག་གེ་པ་འདིས་འགྲེལ་པར། གང་ཞིག་ཆོས་ཀྱི་སྐྱེ་མཆེད་དུ་
གཏོགས་པའི་གཟུགས་ཡིད་ཀྱི་རྣམ་པར་ཤེས་པས་བཟུང་བ་ཅིག་རྨི་ལམ་ན་ཡོད་དེ། དེའི་
ཕྱིར་རྣམ་པར་ཤེས་པ་ནི་ཡུལ་མེད་པར་འགར་ཡང་ཡོད་པ་མིན་ནོ་སྙམ་དུ་སེམས་
- 478 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དེ་ཡང་རིགས་པ་མ་ཡིན་པ་ཉིད་དེ། རྨི་ལམ་ན་རྣམ་པ་ཐམས་ཅད་དུ་གསུམ་པོ་མི་
སྲིད་པའི་ཕྱིར། ཞེས་གསུངས་པའི་དོན་སློབ་དཔོན་ལེགས་ལྡན་འབྱེད་ཀྱིས་དཔེ་མ་
གྲུབ་པའི་ལན་མཛད་པ་ནི། རྨི་ལམ་གྱི་ (༢༡༢ན)གཟུགས་དེས་ལེགས་ལྡན་འབྱེད་
ཀྱིས་རང་གི་མཚན་ཉིད་ཀྱིས་གྲུབ་པར་ཞལ་གྱིས་བཞེས་པར་གསལ་བས། དེ་མེད་
པའི་རྒྱུ་མཚན་དུ་བྱའོ་ཞེས་སྨྲ་བ་ནི། རང་ཉིད་ཀྱི་རྨི་ལམ་གྱི་གཟུགས་ཐ་སྙད་དུ་ཡོད་
པར་ཁས་བླངས་པ་དང་འགལ་གྱིས་དོགས་ནས། རྒྱ་གར་གྱི་པཎ་ཆེན་ལ་སྐུར་པ་ཧ་
ཅང་བཏབ་སྟེ། རྨི་ལམ་གྱི་གླང་པོ་ཆེའི་གཟུགས་ཐ་མལ་པ་དངོས་པོ་ཐམས་ཅད་བདེན་
པ་བཟུང་བ་དག་གིས་ཀྱང་མི་བདེན་པའི་ཐ་སྙད་བྱེད་ན། ལེགས་ལྡན་འབྱེད་དེ་ལས་
ཀྱང་ལོད་པར་ཐལ་བའི་ཕྱིར་རོ། །དེས་ན་ལུང་དེའི་དོན་ནི། སློབ་དཔོན་ལེགས་འབྱེད་
ཀྱིས་རྨི་ལམ་གྱི་ཡུལ་ཤེས་གཉིས་པོ་ཐ་སྙད་དུ་ཡོད་མཚུངས་ཡིན་པའི་སྒོ་ནས་རྣམ་རིག་
པ་ལ་ལན་མཛད་པ་ལ། སློབ་དཔོན་འདིས་དེ་ནི་མིན་ཏེ། རྨི་ལམ་གྱི་ཡུལ་དབང་རྣམ་
ཤེས་གསུམ་ཆར་ཐ་སྙད་དུ་མེད་མཚུངས་ཡིན་པའི་ཕྱིར་ཞེས་པ་སྟེ། འདི་ཡང་། དེ་དག་
འཇིག་རྟེན་ལས་ཀྱང་ཡོད་མིན་ཉིད། །ཅེས་པའི་དོན་རྟོགས་པའི་སྒོ་ནས་ཤེས་དགོས་
སོ། །ཞེས་བྲིས་འདུག་པའི་དགག་པ་དེ་ཁས་ལེན་མེད་པའི་དགག་པ་ཡིན་ཏེ། ཊཱིཀ་
ཆེན་ལས། སློབ་དཔོན་ལེགས་ལྡན་འབྱེད་ཀྱིས་རྨི་ལམ་གྱི་གནས་སྐབས་ཀྱི་ཆོས་ཀྱི་སྐྱེ་
མཆེད་གྱི་གཟུགས་རང་གི་མཚན་ཉིད་ཀྱིས་མ་གྲུབ་པར་ཞལ་གྱིས་བཞེས་པར་གསུངས་
ཀྱི། རྨི་ལམ་གྱི་གླང་པོ་ཆེའི་གཟུགས་རང་གི་མཚན་ཉིད་ཀྱིས་གྲུབ་པར་ལེགས་ལྡན་
གྱིས་ཞལ་གྱིས་བཞེས་པར་མ་གསུངས་པའི་ཕྱིར། ཁྱོད་རང་གི་ལུང་དོན་འཆད་ཚུལ་དེ་
མི་འཐད་དེ། ཁྱོད་ལྟར་ན་ཐལ་འགྱུར་བ་དེ་རང་རྒྱུད་པར་མ་ཟད་སེམས་ཙམ་པ་སོགས་
(༢༡༢བ)ནང་པའི་གྲུབ་མཐའ་སྨྲ་བ་ཀུན་གྱི་ལོད་ཤོས་ཡིན་པར་ཐལ། རང་རྒྱུད་པ་
མན་ཆད་ཀྱིས་རང་སྡེ་རྣམས་ཀྱི་རྨི་ལམ་གྱི་ཡུལ་དབང་རྣམ་ཤེས་གསུམ་ཆར་ཡོད་པར་
- 479 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཁས་ལེན་ལ། ཐལ་འགྱུར་བས་དེ་མེད་པར་ཁས་ལེན་པའི་ཕྱིར། གཞན་ཡང་། གཉིད་
མེད་པར་ཐལ། རྨི་ལམ་མེད་པའི་ཕྱིར། མ་གྲུབ་ན། རྨི་ལམ་གྱི་ཤེས་པ་ཡོད་པར་ཐལ།
མ་གྲུབ་པའི་ཕྱིར། འདོད་ན། འགལ་ལོ། །རྩ་བར་འདོད་ན། གཉིད་སད་པ་མེད་
པར་ཐལ། འདོད་པའི་ཕྱིར། འདོད་ན། ཧ་ཅང་ཐལ་ལོ། །
གཞན་ཡང་། སློབ་དཔོན་འདིས་རྨི་ལམ་གྱི་ཡུལ་དབང་རྣམ་ཤེས་གསུམ་ཆར་ཐ་
སྙད་དུ་མེད་མཚུངས་ཡིན་པའི་ཕྱིར་ཞེས་པ་ཡང་། འཁྲུལ་པ་ཆེན་པོ་ཡིན་ཏེ། འདིའི་
ཐད་ཀྱི་རང་འགྲེལ་དུ། རྨི་ལམ་གྱི་ཆོས་གསུམ་པོ་བདེན་པར་མེད་པ་བཞིན་དུ་སད་
པའི་གནས་སྐབས་ཀྱི་ཆོས་རྣམས་ཀྱང་རང་བཞིན་གྱིས་མེད་པར་གཞུང་འདིས་བསྟན་
པའི་ཕྱིར། གཞུང་རྩ་བར། རྨི་ལམ་ཇི་ལྟ་དེ་བཞིན་སད་འདིར་ཡང་། །དངོས་
རྣམས་རྫུན་ཡིན་སེམས་དེ་ཡོད་མ་ཡིན། །ཞེས་དང་། འདིའི་སྔ་འགྲེལ་དུ། གང་གི་ཕྱིར་
རྨི་ལམ་ན་གསུམ་ཆར་ཡང་མི་བདེན་པའི་ཕྱིར་རབ་ཏུ་གྲུབ་པའི་སྒོ་ནས་མ་གྲུབ་པ་
བསྒྲུབ་པའི་ཕྱིར་སད་པའི་ཚེ་ན་ཡང་ཆོས་ཐམས་ཅད་རང་བཞིན་མེད་པ་ཉིད་དུ་བསྒྲུབ་
པའི་ཕྱིར་ཞེས་བཤད་པ་དང་། ཞེས་གསུངས་ནས་གོང་གི་གཞུང་རྩ་བ་དྲངས་པ་ཡིན་
པའི་ཕྱིར།
ཡང་ཁྱོད་ཀྱིས། རབ་རིབ་ཅེས་སོགས་ཀྱི་སྐབས་སུ། རང་ལུགས་བཤད་པ།
གཞན་ལུགས་དགག་པ། གནད་ཀྱི་དོན་བསྟན་པ་དང་གསུམ་གྱི་ས་བཅད་བྱས་ནས་དང་
པོའི་སྐབས་སུ། ལུགས་འདི་ལ་དབང་(༢༡༣ན)ཤེས་ཀྱི་ཡུལ་ཐུན་མོང་བ་མེད་པའི་ཕྱིར་
རོ། །དེས་ན་གཞི་གཅིག་ཉིད་དུ་བག་ཆགས་མཐུན་པར་སད་པས་དངོས་པོ་གཅིག་པ་
ལྟ་བུར་སྣང་བ་དང་། བག་ཆགས་མི་མཐུན་པར་སད་པས་དངོས་པོ་ཐ་དད་པ་ལྟ་བུར་
སྣང་བ་གཉིས་ལས། དང་པོ་ནི། སྐྱེས་བུ་དུ་མས་མར་མེ་གཅིག་མཐོང་ཞེས་པའི་ཐ་
སྙད་བྱེད་པ་ལྟ་བུ། གཞི་གཅིག་གིས་མཐོང་བའི་མར་མེ་དེ་ཉིད་གཞན་གྱིས་མཐོང་བ་
- 480 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མིན་གྱི། བག་ཆགས་མཐུན་པར་སད་པ་ཙམ་མོ། ཞེས་བྲིས་ནས། ཡི་དྭགས་དུད་འགྲོ་
ཞེས་སོགས་ཀྱིས་ཐེག་བསྡུས་རྩ་འགྲེལ་གྱི་ལུང་གི་དོན་འཆད་པ་ན། སེམས་ཙམ་
པས་དངོས་པོ་ཐུན་མོང་བ་གཅིག་ལས་ཀྱི་དབང་གིས་སོ་སོར་མཐོང་བ་མིན་གྱི། ཞེས་
པའི་ཤེས་བྱེད་དུ་བྲིས་མ་ཐག་པ་དེ་བཀོད་འདུག །ལྷ་མི་ཡི་དྭགས་གསུམ་གྱི་དབང་
ཤེས་ལ་ཡུལ་ཐུན་མོང་བ་ཡོད་པར་ཐལ། དེ་གསུམ་གའི་མིག་ཤེས་ཀྱི་གཟུགས་མཐོང་
བའི་ཕྱིར། །
གཞན་ཡང་། སྐྱེས་བུ་རྒྱུད་ཐ་དད་པ་གསུམ་གྱིས་མར་མེ་གཅིག་ལ་དུས་གཅིག་
ཏུ་བལྟས་པའི་ཚེ། མར་མེ་དེ་སྐྱེས་བུ་དེ་གསུམ་ཀའི་མིག་ཤེས་ཀྱི་ཐུན་མོང་བའི་ཡུལ་
ཡིན་པར་ཐལ། སྐྱེས་བུ་དེ་གསུམ་གའི་མིག་ཤེས་ཀྱི་མར་མེ་མཐོང་བའི་ཕྱིར་ཏེ། མིག་
ཤེས་དང་ལྡན་པའི་སྐྱེས་བུ་གཅིག་གིས་མར་མེ་ལ་བལྟས་པའི་ཚེ་མར་མེ་མཐོང་བའི་
ཕྱིར། མར་མེ་མཐོང་མཁན་གྱི་སྐྱེས་བུ་ཡོད་པའི་ཕྱིར། །
གཞན་ལུགས་དགག་པའི་སྐབས་སུ། མིག་ཤེས་ལ་སྐྲ་ཤད་དུ་སྣང་བ་གཟུགས་
ཀྱི་སྐྱེ་མཆེད་ཡིན་ན། དེ་ཆོས་ཅན། ཐ་སྙད་དུ་ཡོད་པར་ཐལ། གཟུགས་ཀྱི་སྐྱེ་མཆེད་ཡིན་
པའི་(༢༡༣བ)ཕྱིར། འདོད་ན། རབ་རིབ་ཅན་གྱི་དབང་ཤེས་དེ་ཐ་སྙད་ལ་མ་འཁྲུལ་
བར་འགྱུར་རོ། །ཞེས་བྲིས་འདུག་པ། མིག་ཤེས་ལ་སྐྲ་ཤད་དུ་སྣང་བ་ཐ་སྙད་དུ་ཡོད་
པར་ཐལ། དབང་ཤེས་འཁྲུལ་བ་ཐ་སྙད་དུ་ཡོད་པའི་ཕྱིར། འཁྲུལ་ཤེས་ཐ་སྙད་དུ་ཡོད་
པའི་ཕྱིར། རྟགས་སླ། ཡང་། མཁར་གཞོང་ལ་སོགས་པའི་གཞི་དེར་དབང་པོ་སྐྱོན་མེད་
ཀྱི་མིག་གིས་བལྟས་པའི་ཚེ་ན་ཡང་སྐྲ་ཤད་སྣང་བར་འགྱུར་ཏེ། གཞི་དེར་སྐྲ་ཤད་
གཟུགས་ཀྱི་སྐྱེ་མཆེད་ཡིན་པའི་ཕྱིར། མ་ཁྱབ་ན། ཁྱོད་ཀྱི་དབང་བློའི་ཡུལ་རྣམས་ཇི་
ལྟ་བར། །ཞེས་སོགས་ཀྱི་ཁྱབ་པ་གང་གིས་སྒྲུབ། གཞི་གཅིག་ལ་ཐོགས་བཅས་
ཀྱི་དངོས་པོ་རྫས་ཡོད་པ་གཉིས་དུས་མཉམ་དུ་གནས་པར་ཐལ། ཡི་དྭགས་ལ་ཆུ་ཀླུང་
- 481 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རྣག་ཁྲག་ཏུ་སྣང་བ་དེ། ཆུ་ཀླུང་ལས་རྫས་གཞན་པའི་གཟུགས་ཀྱི་སྐྱེ་མཆེད་ཡིན་པའི་
ཕྱིར། དེ་ཡང་མི་འཐད་དེ། ལྕགས་གོང་མེས་བསྲེགས་པའི་དམར་འབར་བ་ལ་
རིགས་སྔགས་དང་ལྡན་པ་གཅིག་གིས་ལག་པས་རེག་པའི་ཚེ་རེག་བྱ་གཅིག་པུ་དེས་
ལག་པ་མི་བསྲེག་པར་བྱེད་ནུས་གྱི། བསྲེག་པའི་རེག་བྱ་དེ་ལས་དོན་གཞན་དུ་འགྱུར་
མི་སྲིད་པའི་རེག་བྱ་གཅིག་གསར་དུ་སྐྱེ་བ་ནི་མིན་ཏེ། གལ་ཏེ་ཡིན་ན་རིག་སྔགས་
ཀྱིས་སྐྱེས་བུ་གཞན་འཆི་བར་བྱེད་པ་ན། སྐྱེས་བུ་དེ་ཉིད་ཀྱི་སྲོག་འགགས་པ་མིན་པར་
སྲོག་འགག་པའི་སྐྱེས་བུ་གཅིག་གསར་དུ་སྐྱེད་པར་ཐལ་བའི་ཕྱིར་ཏེ། རིག་སྔགས་ཀྱི་བྱེད་
པའི་རྐྱེན་འདྲ་བའི་ཕྱིར། དོན་ཡང་མི་འཐད་དེ། ཐོག་མར་ཡུལ་གྱི་ཚད་མ་བཀག་ན།
མཁར་གཞོང་གཅིག་ཏུ་རབ་རིབ་ཡོད་མེད་ཀྱི་སྐྱེས་བུ་གཉིས་ཀྱིས་བལྟས་པའི་ཚེ། དེ་
གཉིས་ཀྱི་(༢༡༤ན)མིག་ཤེས་ལ་ཚད་མ་ཡིན་མིན་གྱི་ཁྱད་པར་མེད་པར་ཐལ། ཆུ་འབབ་
པའི་ཀླུང་ལ་ཡི་དྭགས་ལ་རྣག་ཁྲག་ཏུ་སྣང་བའི་ཚེ། མིའི་མིག་ཤེས་དང་ཡི་དྭགས་ཀྱི་མིག་
ཤེས་གཉིས་ཚད་མ་ཡིན་མིན་གྱི་ཁྱད་པར་མེད་པའི་ཕྱིར། ཁྱབ་པ་ནི་སློབ་དཔོན་གྱིས་
རྩ་འགྲེལ་གཉིས་ཆར་དུ་དེ་གཉིས་མཚུངས་པར་གསུངས་པས་མི་འདོད་བཞིན་དུ་ཁས་བླང་
བར་བྱའོ། །ཡུལ་གྱི་ངོས་ནས་ཆུ་འབབ་པའི་ཀླུང་ལ་དམྱལ་བ་པ་ལ་མེའི་ཕུང་པོར་སྣང་བའི་
མེ་ཆོས་ཅན། ཆུ་ཀླུང་གི་ཆ་ཤས་མ་ཡིན་པར་ཐལ། མེ་ཡིན་པའི་ཕྱིར། ཡང་དེ་ཉིད་ལ་
ནམ་མཁའ་མཐའ་ཡས་སྐྱེ་མཆེད་ལ་མཉམ་པར་བཞག་པའི་ལྷ་རྣམས་ཀྱིས་ནམ་མཁར་
མཐོང་བའི་ནམ་མཁའ་ཆོས་ཅན། ཆུ་ཀླུང་གི་ཆ་ཤས་མིན་པར་ཐལ། ནམ་མཁའ་ཡིན་
པའི་ཕྱིར། དུང་དཀར་སེར་འཛིན་གྱི་དབང་ཤེས་ལ་དུང་དཀར་སེར་པོར་སྣང་བའི་སེར་
པོ་ཆོས་ཅན། དུང་དཀར་གྱི་ཁ་དོག་མ་ཡིན་པར་ཐལ། སེར་པོ་ཡིན་པའི་ཕྱིར།
མུ་སྟེགས་ཀྱི་སྟོན་པ་རྫོགས་བྱེད་ཀྱི་མིག་ཤེས་ལ་སངས་རྒྱས་ཀྱི་སྐུ་གཟུགས་མི་མཛེས་
པར་སྣང་བའི་གཟུགས་ཆོས་ཅན། སངས་རྒྱས་ཀྱི་སྐུ་མ་ཡིན་པར་ཐལ། མུ་སྟེགས་
- 482 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཀྱི་སྟོན་པ་རྫོགས་བྱེད་ཀྱི་ལས་ངན་ལས་གསར་དུ་སྐྱེས་པའི་གཟུགས་ཡིན་པའི་
ཕྱིར། ཐལ་འགྱུར་བཞི་པོ་འདིའི་ཁྱབ་པ་ཁོ་བོ་ཅག་གི་ཡིན་ཅིང་། རྟགས་གསལ་དྲུང་ཙོང་
ཁ་པའི་ཡིན་ལགས་སོ། །གཞན་ཡང་
། འཇིམ་དུམ་སོགས་ལ་སྒྱུ་མའི་རྟ་གླང་དུ་སྣང་
བའི་རྟ་གླང་དེ་སྒྱུ་མའི་སྔགས་སྨན་གྱི་རྐྱེན་ལས་རྟ་གླང་མཚན་ཉིད་པར་སྐྱེས་པར་ཐལ།
ཆུ་འབབ་པའི་ཀླུང་ཡི་དྭགས་ (༢༡༤བ)ལ་རྣག་ཁྲག་ཏུ་སྣང་བའི་ཚེ་ཡི་དྭགས་ཀྱི་ལས་
ལས་རྣག་ཁྲག་མཚན་ཉིད་པ་གསར་དུ་སྐྱེས་པའི་ཕྱིར། བུམ་གཟུགས་གཅིག་ལ་ཐག་
ཉེ་རིང་གཉིས་ནས་བལྟས་པའི་ཚེ་གསལ་བའི་ལས་གཟུགས་དང༌། མི་གསལ་བའི་
ལས་གཟུགས་གཉིས་གསར་དུ་སྐྱེད་པར་ཐལ། ཆུ་འབབ་པའི་ཀླུང་ལ་རིགས་དྲུག་
གིས་བལྟས་པའི་ཚེ་ལས་གཟུགས་དྲུག་གསར་དུ་སྐྱེས་པའི་ཕྱིར། ཐལ་འགྱུར་འདི་
གཉིས་ཀྱིས་ཁྱབ་པ་ནི་བདེན་བདེན་འདྲ་བ་ལ་ཨ། འདོད་ན། ཆོས་གྲགས་ཀྱིས་བཀག་པ་
ལ་ཨ། རྟགས་ནི་དྲུང་ཙོང་བས་ཞལ་གྱིས་བཞེས་པ་ལ་ཨ། ཨ་ལེ་ལོ་མོ་ཨ་ལེ་ལོ།
ཤེས་བྱ་ཁྲ་བོ་ལེབ་གཅིག་ཏུ་སོང་བའི་སྐྱོན་ནི། འབྱུང་བ་བཞི་པོ་རེ་རེ་རེག་བྱ་ཡིན་པར་
གྱུར་པའི་འབྱུང་བ་བཞི་ཆར་གྱི་རེག་བྱ་ཡོད་པ་དང་། ཁ་དོག་ལྔ་པོ་རེ་རེའི་རེག་བྱ་ཡིན་
པར་གྱུར་ ཁ་དོག་ལྔ་ཆར་ཡོད་པ་དང་། ཐོ་ཡོར་གྱི་ཆ་ཤས་སུ་གྱུར་པའི་མི་གསར་
སྐྱེས་ཡོད་པ་དང་། ཐག་པའི་ཆ་ཤས་སུ་གྱུར་པའི་སྦྲུལ་གསར་སྐྱེས་ཡོད་པ་དང༌། ཚ་
རེག་གི་ཆ་ཤས་སུ་གྱུར་པའི་གྲང་རེག་ཡོད་པ་སོགས་ཆོས་ཅན་ཇི་སྙེད་པའི་རྣམ་དབྱེ་
བྱེད་པའི་ཚེ། ཤེས་བྱ་ཐམས་ཅད་ཕན་ཚུན་འདྲེས་ནས་ཁྲ་བོ་ལེབ་གཅིག་ཏུ་སོང་འདུག་
པ་འདིས། ཆོས་ཐམས་ཅད་ཆོས་ཀྱི་དབྱིངས་སུ་རོ་གཅིག་པའི་དུས་སུ་བྱུང་ན་དགའ་བ་
ལ་ཨ། དྲུང་བློ་བས་རྗེས་འཇུག་ལ་དབུ་མའམ་གཅིག་བཤད་ཟེར་ནས་དངོས་འཛིན་
གསར་པ་འདི་འདྲ་བ་སྙམ་བཤད་པ་མ་མཛད་ཨང་། ཞེས་བྲིས་འདུག་པ། དེ་རྣམས་
ལ་རིམ་པ་བཞིན་དུ་ལན་བཏབ་ན། ཐལ་འགྱུར་དང་པོའི་རྟགས་ངེད་ཀྱིས་ཁས་བླངས་
- 483 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པ་མེད་ཅིང་། ཁྱོད་རང་གིས་ཀྱང་མི་(༢༡༥ན)འགྲུབ་སྟེ། འགྲུབ་ན་མཁར་གཞོང་
ལ་སོགས་པའི་གཞི་དེར་དབང་པོ་སྐྱོན་མེད་ཀྱི་མིག་གིས་བལྟས་པའི་ཚེ་སྐྲ་ཤད་སྣང་
བར་ཐལ། གཞི་དེར་སྐྲ་ཤད་གཟུགས་ཀྱི་སྐྱེ་མཆེད་ཡིན་པའི་ཕྱིར། འཁོར་
གསུམ། ཐལ་འགྱུར་གཉིས་པའི་གསལ་བ་ཚད་བསལ་དུ་བྱས་པ་ཡང་མི་འཐད་དེ།
གཞི་ཁང་པ་གཅིག་གི་ནང་དུ་ཀ་བ་བུམ་པ་སྣམ་བུ་སོགས་ཀྱིས་ཐོགས་བཅས་ཀྱི་དངོས་
པོ་རྫས་ཡོད་པ་དུ་མ་དུས་མཉམ་དུ་ཡོད་པ་མངོན་སུམ་གྱིས་གྲུབ་པའི་ཕྱིར། མ་གྲུབ་
ན། ཁྱོད་མངོན་སུམ་ལ་བསྙོན་པར་འདུག་པས། དཔལ་ལྡན་ཟླ་བས་ཁོ་བོ་ཅག་ནི་སྨྱོན་
པ་དང་ལྷན་ཅིག་ཏུ་རྩོད་པར་མི་བྱའོ། །ཞེས་གསུངས་པ་ལྟར་ཡིན་ནོ། ། །
ཐལ་འགྱུར་གསུམ་པའི་ལན་ནི། མི་འཚིག་པའི་རིག་སྔགས་དང་ལྡན་པའི་ལུས་
ཤེས་ཀྱི་ལྕགས་གོང་དམར་འབར་བ་ལ་རེག་པའི་ཚེ་དེའི་སྟེང་དུ་གྲང་རེག་གཅིག་
གསར་དུ་སྐྱེས་པར་ཐལ། དེའི་ཚེ་མི་འཚིག་པའི་རིགས་སྔགས་དང་ལྡན་པའི་ལུས་ཤེས་
མངོན་སུམ་གྱིས་གཞལ་བྱར་གྱུར་པའི་རེག་བྱ་ཡོད་པ་གང་ཞིག །དེའི་གཞལ་བྱར་
གྱུར་པའི་ཚ་རེག་མེད་པའི་ཕྱིར། དང་པོ་དེར་ཐལ། དེའི་ལུས་ཤེས་ཚད་མ་ཡོད་པའི་
ཕྱིར། ཕྱི་མ་དེར་ཐལ། དེ་ལ་ལྕགས་གོང་དམར་འབར་བའི་རེག་བྱ་ཚ་རེག་ཏུ་མི་
སྣང་བའི་ཕྱིར། རྟགས་ཁས། ཐལ་འགྱུར་བཞི་པ་ལ་འདོད་ལན་ཐེབས་ཏེ། རབ་
རིབ་དང་ལྡན་པའི་སྐྱེས་བུའི་མིག་ཤེས་ཚད་མ་ཡིན་པའི་ཕྱིར་ཏེ། དེའི་གཞལ་བྱར་
གྱུར་པའི་གཟུགས་ཡོད་པའི་ཕྱིར་ཏེ། དེའི་རྒྱུད་ཀྱི་མིག་ཤེས་ཡིན་ན་སྐྲ་ཤད་འཛག་
པར་སྣང་བའི་མིག་ཤེས་ཡིན་པས་མ་ཁྱབ་པའི་(༢༡༥བ)ཕྱིར། རྟགས་སླ། །
ཡང་། རབ་རིབ་དང་ལྡན་པའི་སྐྱེས་བུའི་མིག་ཤེས་ལ་བྱེད་ན་ནི་ཁྱབ་པ་མ་གྲུབ་སྟེ།
སློབ་དཔོན་གྱིས་དེ་གཉིས་མཚུངས་པར་གསུངས་པ་ནི། རང་ལ་སྣང་བ་སྣང་བ་ལྟར་དུ་
མ་གྲུབ་པའི་ཤེས་པར་མཚུངས་པར་གསུངས་ཀྱི། ཚད་མ་ཡིན་མིན་སློབ་དཔོན་གྱིས་
- 484 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མཚུངས་པར་མ་གསུངས་པའི་ཕྱིར། དེའི་འོག་གི་ཐལ་འགྱུར་ནི། དགེ་སྦྱོང་རྩ་ཁྱབ་
ཡིན་པས་ཁྱབ་པ་མ་གྲུབ་སྟེ། ཆུ་ཀླུང་གི་ཆ་ཤས་སུ་གྱུར་པའི་རེག་བྱ་དང་། མེའི་རེག་
བྱའི་གཞི་མཐུན་ཡོད་པའི་ཕྱིར། ཆུ་ཀླུང་མེ་མ་མུར་དུ་སྣང་བའི་ལས་བསགས་
པའི་དམྱལ་བའི་ལུས་ཤེས་ལ་ཆུ་ཀླུང་མེ་མ་མུར་དུ་སྣང་བའི་ཚེ། ཆུ་ཀླུང་དེའི་སྟེང་དུ་མེ་
མ་མུར་གཅིག་དངོས་ལ་གྲུབ་པའི་ཕྱིར། ཚ་དམྱལ་གྱི་སྡུག་བསྔལ་དངོས་གནས་ལ་
གྲུབ་པའི་ཕྱིར། །
གཞན་ཡང་། མེའི་རེག་བྱ་དང་གྲང་རེག་གི་གཞི་མཐུན་ཡོད་པར་ཐལ། ཉི་མའི་
རེག་བྱ་དང་གྲང་རེག་གི་གཞི་མཐུན་ཡོད་པ་གང་ཞིག །ཟླ་བའི་རེག་བྱ་དང་ཚ་རེག་གི་
གཞི་མཐུན་ཡོད་པའི་ཕྱིར། དགུན་དུས་སུ་ཉི་མའི་རེག་བྱ་གྲང་བར་སྣང་ཞིང་། སོ་ཀའི་
དུས་སུ་ཟླ་བའི་རེག་བྱ་ཚ་བར་སྣང་བའི་ཡི་དྭགས་ཀྱི་ལུས་ཤེས་དེ་དགུན་དུས་སུ་ཉི་
མའི་རེག་བྱ་དང་ཕྲད་པ་ན། དེའི་ལུས་ཤེས་ལ་སྣང་བའི་ཉི་མའི་རེག་བྱ་དེ་ཉིད་གྲང་
རེག་དང་། དེ་དང་སོ་ཀའི་དུས་སུ་ཟླ་བའི་རེག་བྱ་ཕྲད་པའི་ཚེ། དེ་ལ་སྣང་བའི་ཟླ་བའི་
རེག་བྱ་དེ་ཉིད་ཚ་རེག་ཡིན་པའི་ཕྱིར། ལུས་ཤེས་དེ་ལ་དེ་ལྟར་དུ་སྣང་བ་གང་ཞིག །
ལུས་ཤེས་དེ་ཚད་མ་ཡིན་པའི་ཕྱིར། དང་པོ་གྲུབ་སྟེ། བཤེས་སྤྲིངས་ལས། ཡི་དྭགས་
རྣམས་ལ་སོ་ཀའི་དུས་སུ་ནི། །ཞེས་སོགས་གསུངས་པའི་ཕྱིར། དེའི་འོག་(༢༡༦ན)མའི་
ཐལ་འགྱུར་གྱི་རྟགས་གསལ་གཉིས་ཀ་ཁས་བླངས་པ་མེད་དེ། ནམ་མཁའ་མཐའ་ཡས་
སྐྱེ་མཆེད་ལ་སྙོམས་པར་ཞུགས་པའི་ལྷ་རྣམས་ཀྱི་གཟུགས་ཀྱི་འདུ་ཤེས་རྣམ་པར་
བཤིག་པས་ཆུ་ཀླུང་མ་མཐོང་བ་ལ་ནམ་མཁའ་ཞེས་དགེ་བསྙེན་བཙུན་པའི་འགྲེལ་
པར་བཤད་ཀྱིས། ཊིཀ་ཆེན་ལས། ཆུ་ཀླུང་གི་ཆ་ཤས་སུ་གྱུར་པའི་ནམ་མཁའ་ཡོད་ཅེས་
གང་དུ་ཡང་མ་གསུངས་པའི་ཕྱིར། ཁྱོད་ཀྱིས་རྟགས་གསལ་དྲུང་ཙོང་པས་ཁས་བླངས་སོ་
ཞེས་སྨྲ་བ་ནི་ཁྱོད་རང་བློ་གྲོས་རྩིང་ཞིང་གཟུ་བོར་མི་གནས་པར་སྟོན་པའོ། །དེའི་འོག་
- 485 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༽
མའི་ཐལ་འགྱུར་གྱི་རྟགས་གསལ་ཡང་། ཐལ་འགྱུར་གོང་མ་དང་མཚུངས་པར་ཁས་
ལེན་པ་ཡིན་ཏེ། དུང་དཀར་སེར་འཛིན་གྱི་དབང་ཤེས་རྟོག་མེད་ལོག་ཤེས་ཡིན་པས།
དེའི་གཞལ་བྱར་གྱུར་པའི་དཀར་པོ་དང་སེར་པོ་གང་ཡང་ཁས་མི་ལེན་པའི་ཕྱིར། དེའི་
འོག་མའི་ཐལ་འགྱུར་གྱི་རྟགས་གསལ་ཡང་ཁས་མ་བླངས་ཏེ། མུ་སྟེགས་ཀྱི་སྟོན་པ་
རྫོགས་བྱེད་ཀྱི་མིག་ཤེས་ལ་སྟོན་པའི་སྐུ་གཟུགས་མི་མཛེས་པར་མི་སྣང་བའི་ཕྱིར་
ཏེ། དེ་ལ་སྟོན་པའི་སྐུ་གཟུགས་སྣང་ན་དེ་ལ་སྟོན་པའི་སྐུ་གཟུགས་མཛེས་པར་སྣང་
དགོས་པའི་ཕྱིར། དེར་ཐལ། མདོ་ལས། མཐོང་ན་མི་མཐུན་པ་མེད་པ་ཞེས་གསུངས་
པའི་ཕྱིར། དེས་ན་ཁྱོད་ཀྱིས་བཤད་མ་ཐག་པའི་ཐལ་འགྱུར་གཉིས་པོ་དེའི་རྟགས་གསལ་
དྲུང་ཙོང་པས་ཁས་བླངས་སོ་ཞེས་སྨྲ་བ་ནི། ཁྱེད་ཀུན་སློང་ངན་པས་རྒྱུད་གང་ཞིང་ཧམ་
པ་ཆེན་པོར་ཀུན་ལ་གྲགས་མོད་ཀྱང་། ཁྱེད་རང་གི་ཚིག་དེས་ཀྱང་དེ་ལྟར་སྟོན་པར་
བྱེད་པ་ཡིན་ནོ། །(༢༡༦བ)དེའི་འོག་མའི་ཐལ་འགྱུར་ལ་ཁྱབ་པ་མེད་དེ། དེའི་རྟགས་
གསལ་གཉིས་མི་མཚུངས་པའི་ཕྱིར། མཚུངས་ན། སྒྱུ་མའི་སྔགས་རྫས་ཀྱི་འཇིམ་དུམ་
རྟ་གླང་དུ་སྐྱེད་པ་སྲིད་པར་ཐལ། ཡི་དྭགས་ཀྱི་ལས་ངན་ལ་བརྟེན་ནས་ཆུ་ཀླུང་རྣག་
ཁྲག་ཏུ་སོང་བ་སྲིད་པའི་ཕྱིར་ཏེ། ཡི་དྭགས་ཀྱི་ལས་ངན་ལ་བརྟེན་ནས་ཟླ་བའི་རེག་བྱ་
ཚ་བར་སོང་བ་སྲིད་པའི་ཕྱིར། རྟགས་གོང་དུ་བསྒྲུབས་ཟིན། དེའི་འོག་མའི་ཐལ་འགྱུར་
དེའི་རྟགས་ངེད་ཀྱིས་ཁས་བླངས་པ་མེད་དེ། ལས་ཅན་གྱི་ལྷའི་མིག་ཤེས་ཆུ་ཀླུང་དང་
ཕྲད་པའི་ཚེ་ཆུ་ཀླུང་གི་ཆ་ཤས་ཅིག་བདུད་རྩིར་སྐྱེས་པར་ཁས་བླངས་ཀྱང་། དེ་ལས་
གཟུགས་ཡིན་པར་ཁས་མ་བླངས་པའི་ཕྱིར། ཁྱེད་ཀྱི་དགག་པ་འདི་རྣམས་ནི། མདོ་
ལས། སངས་རྒྱས་བྱང་སེམས་ཀྱི་མཐུ་བསམ་གྱིས་མི་ཁྱབ། རྣལ་འབྱོར་པའི་ཏིང་
ངེ་འཛིན་གྱི་ནུས་པ་བསམ་གྱིས་མི་ཁྱབ། སྔགས་དང་སྨན་གྱི་ནུས་པ་བསམ་གྱིས་མི་
ཁྱབ། སེམས་ཅན་རྣམས་ཀྱིས་ལས་ཀྱི་རྣམ་པར་སྨིན་པ་བསམ་གྱིས་མི་ཁྱབ་པར་
- 486 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གསུངས་པའི་དོན་བློ་ཡུལ་དུ་མ་ཤོང་བར་དེ་རྣམས་ཚུལ་བཞིན་དུ་ཁོང་དུ་ཆུད་པའི་
སྐྱེས་བུ་དམ་པ་རྣམས་ཀྱིས་མཛད་པའི་དོན་ཕྱིན་ཅི་མ་ལོག་པར་བཤད་པ་ལ་དགག་པ་
ལྟར་སྣང་འབའ་ཞིག་བྱས་ཤིང་། རྗེས་འབྲང་རྣམས་ཀྱང་དོན་མིན་པ་ཆེན་པོ་ལ་སྦྱོར་
བ་སྣང་སྟེ། སངས་རྒྱས་བྱང་སེམས་དེ་རྣམས་ཀྱི་ཏིང་ངེ་འཛིན་གྱི་མཐུས་རང་གི་མདུན་
དུ་སྣོད་ཆུང་ངུ་ཞིག་གི་ནང་དུ་ཡང་སྣོད་བཅུད་ཀྱི་ལོངས་སྤྱོད་མཆོད་པའི་བྱེ་བྲག་དཔག་
ཏུ་མེད་པ་སྤྲུལ་པའི་ཚེ། ཏིང་ངེ་འཛིན་དེ་དག་འཕྲལ་གྱི་འཁྲུལ་རྒྱུས་མ་བསླད་པས་
སྣང་བ་དེ་དག་ཐ་སྙད་དུ་ཚད་མས་གྲུབ་པར་ཁས་ལེན་(༢༡༧ན)དགོས་ཤིང་། གཞན་
ཡང་། དེ་ཉིད་ལས། དག་པ་འདི་ནི་བཞེད་པ་འཇུག་པ་ཡིས། །རྡུལ་གཅིག་ཡུལ་ལ་
མཁའ་གཏུགས་འཇིག་རྟེན་དང༌། །འཇིག་རྟེན་མཐའ་ཡས་ཕྱོགས་ཁྱབ་རྡུལ་སྟོན་
མོད། །རྡུལ་རགས་མི་འགྱུར་འཇིག་རྟེན་ཕྲ་མི་འགྱུར། །ཞེས་སངས་རྒྱས་ཀྱི་མཐུ་རྡུལ་
ཕྲ་རབ་གཅིག་གི་གོ་སར་ནམ་མཁའི་མཐས་གཏུགས་པའི་རྡུལ་གྱི་གྲངས་དང་མཉམ་
པའི་འཇིག་རྟེན་གྱི་ཁམས་མཐའ་ཡས་པ་སྟོན་ནུས་ཀྱང་རྡུལ་རགས་པ་དང་། འཇིག་
རྟེན་གྱི་ཁམས་ཕྲ་བར་མི་འགྱུར་བར་གསུངས་པ་དང༌། རྗེ་བཙུན་མི་ལས། གཡག་
རུའི་ནང་དུ་བཞུགས་ཏེ་གཡག་རུ་ཆེར་མ་སོང་རྗེ་བཙུན་གྱི་སྐུ་ཆུང་དུ་མ་སོང་བར་
གསུངས་པ་དང༌། མི་འཚིག་པའི་རིག་སྔགས་དང་ལྡན་པའི་སྐྱེས་བུས་ལྕགས་གོང་དམར་
འབར་བ་ལ་རེག་པས་མི་འཚིག་པར་བཤད་པ་དང༌། གླིང་བཞི་པའི་འཇིག་རྟེན་གྱི་
ཁམས་འདི་ཉིད་ཀྱི་རི་རབ་གྲུ་བཞི་པར་མངོན་པའི་མདོ་དང་བསྟན་བཅོས་རྣམས་སུ་
བཤད་པ་དང་། དུས་ཀྱི་འཁོར་ལོ་དེ་ཉིད་ཟླུམ་པོར་བཤད་པ་དང་། ཆུ་ཀླུང་གི་དངོས་
པོ་གཅིག་ཉིད་ལ་འགྲོ་བ་ལྷ་མི་ཡི་དྭགས་གསུམ་གྱི་རང་རང་གི་ལས་ཀྱི་དབང་གིས་
བདུད་རྩི་དང་། ཆུ་དྭངས་ཤིང་བསིལ་བ་དང་། རྣག་ཁྲག་ཏུ་རིམ་པ་བཞིན་དུ་སྣང་
བ་དང་། དེ་ལྟར་དུ་དོན་བྱེད་པ་རྣམས་ཐ་སྙད་དུ་ཚད་མས་གྲུབ་པར་ཁས་མ་བླངས་
- 487 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ན། སངས་རྒྱས་བྱང་སེམས་རྣམས་ཀྱི་རྫུ་འཕྲུལ་ལ་ཡིད་མི་ཆེས་ཤིང་། ལས་རྒྱུ་འབྲས་
ལ་ཡིད་མི་ཆེས་པ་དང་། ཆོས་སྤོང་གི་ལས་གསོག་པའི་དོན་མིན་པ་ཆེན་པོ་བསྐྱེད་
ལ། དེ་ལྟར་ཁས་བླངས་ན་ཁྱོད་རང་གིས་ཕར་ལ་འཕངས་པའི་(༢༡༧བ)དགག་པ་
བརྗོད་པ་རྣམས་ཁྱོད་རང་ལ་གནོད་བྱེད་ཆར་བཞིན་དུ་འབབ་པར་འགྱུར་རོ། །མདོར་
ན། ལས་ཅན་གྱི་ཡི་དྭགས་ཀྱི་མིག་ཤེས་ཀྱིས་ཆུ་ཀླུང་ལ་བལྟས་པའི་ཚེ། ཆུ་ཀླུང་
གི་སྟེང་དུ་རྣག་ཁྲག་དངོས་གནས་ལ་སྐྱེས་པ་དང་། དགུན་དུས་ཀྱི་ཉི་མའི་འོད་ཟེར་དང་
ཡི་དྭགས་ཀྱི་ལུས་ཤེས་ཕྲད་པའི་ཚེ་གྲང་རེག་དངོས་གནས་ལ་སྐྱེས་པར་སྲིད་པར་ཐལ།
སེམས་ཅན་དམྱལ་བའི་གནས་སུ་ལས་དབང་གི་མཚོན་ཆ་མཚན་ཉིད་པ་དང་།
ལྷའི་འཇིག་རྟེན་དུ་ལས་དབང་གིས་རིན་པོ་ཆེའི་ལྗོན་ཤིང་དངོས་གནས་ལ་སྐྱེས་པ་
སྲིད་པའི་ཕྱིར་ཏེ། རང་འགྲེལ་དུ་ལུང་དྲངས་པ་ལས། སེམས་ཅན་ལས་ཀྱི་དབང་གིས་
ཕྱིར། །ནག་པོ་དུས་སུ་བསྐྱེད་དེ་དཔེར། །སེམས་དམྱལ་མཐོ་རིས་འཇིག་རྟེན་ན། །
མཚོན་དང་རིན་ཆེན་ཤིང་བཞིན་ནོ། །ཞེས་གསུངས་པའི་ཕྱིར། །
འདིར་སྨྲས་པ། བསོད་ནམས་དབང་གིས་བསྟན་པའི་རི་ལ་གནས། །ཕྲག་དོག་
ལོག་ལྟའི་རལ་པས་ལུས་ཁེབས་ཤིང་། །རྟག་ཆད་ང་རོ་སྒྲོག་པའི་སེང་གེ་ཞིག །བདུད་
ཀྱི་ཕོ་ཉས་བཟུང་ནས་མཐར་འཛིན་གྱིས། །ལྕགས་སྒྲོགས་དམ་པོས་ཡན་ལག་བཅིངས་
གྱུར་ནས། །འདོད་དོན་ལོག་འཚོའི་སྒྲོམ་དུ་བཅུག་གྱུར་ཏེ། །ཉོན་མོངས་མི་གཙང་ཁྲོད་
ན་གནས་བཞིན་དུ། །དམ་པའི་སྐྱེ་བོ་ཀུན་ལ་སྡང་བ་ཡི། །མཆེ་བ་གཙིགས་ཤིང་ང་རོ་
སྒྲོག་བྱེད་པ། །དེ་ལ་ཕན་པའི་གདམས་པ་འདི་སྐད་སྨྲ། །འཇམ་དབྱངས་སྤྲུལ་པ་ཀུན་
མཁྱེན་བཙོང་ཁ་པས། །སྟོན་པ་མཆོག་དང་ཀླུ་སྒྲུབ་ཡབ་སྲས་ཀྱི། །དགོངས་པ་མཐར་
ཐུག་དབུ་མའི་ལམ་བཟང་གིས། །འགྲོ་རྣམས་ཐར་པའི་ལམ་དུ་བཀོད་པ་ལ། །ཕྲག་
དོག་ལོག་ལྟས་སྐུར་བ་མ་འདེབས་(༢༡༨ན)པར། །རྩེ་གཅིག་གུས་པས་གསོལ་བ་དྲག་
- 488 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
ཏུ་ཐོབ། །སྡུག་བསྔལ་ཀུན་ལས་སྒྲོལ་བར་ཐེ་ཚོམ་མེད། །ཅེས་གདམས་པའོ། །
ཡང་། ཁྱོད་ཀྱིས་སློབ་དཔོན་འདིས་ཀུན་གཞི་དང་། ཉོན་ཡིད་དང་། རང་
རིག་སོགས་ལུང་ཚད་མས་བཤད་ཅིང༌། བདེན་པར་ཡོད་མེད་གང་གིས་ཀྱང་ཁྱད་
པར་དུ་མ་བྱས་པའི་ཐ་སྙད་ཀྱི་རང་ལྡོག་རྣམས་ནི་ཐ་སྙད་དུ་ཁས་ལེན་ཞིང་། དེ་དག་
དཔྱད་ནས་འགོག་པ་ནི། །དོན་དམ་དབང་དུ་བྱས་པར་བཞེད། ཁ་ཅིག །རྩ་ཤེ་དང་།
རྩོད་ཟློག་དང༌། ཚིག་གསལ་ལས། རིགས་པས་དཔྱད་བཟོད་ཀྱི་རང་རིག་འགོག་པའི་
ལུང་རྣམས་ཤེས་བྱེད་དུ་བྱས་ནས། རང་རིག་ཐ་སྙད་པ་འགོག་པ་ལ་སྦྱོར་བ་ནི་ནོར་ཏེ།
རྩ་ཤེ་ལས། རང་རིག་གི་དཔེར་མར་མེ་བཀོད་པ་ལ། དཔྱད་ནས་འགོག་པའི་ཚེ་མར་
མེས་རང་གསལ་བ་བཀག་པ་བཞིན་དུ། མུན་པ་སེལ་བ་ཡང་བཀག་པས། ཐ་སྙད་དུ་
མུན་པ་སེལ་བ་ཡང་མི་འཐད་པར་ཐལ་བའི་ཕྱིར་དང་། རྩོད་ཟློག་ལས། ཚད་མ་དེས་
རང་གིས་གྲུབ་པ་བཀག་པའི་ཚེ། ཚད་མ་གཞན་གྱིས་གྲུབ་པ་ཡང་བཀག་པས། ཐ་
སྙད་དུ་ཚད་མའི་ཡུལ་ཅན་གཏན་མེད་པར་ཐལ་བའི་ཕྱིར་དང་། ཚིག་གསལ་ལས།
རང་རིག་མེད་པའི་ཤེས་བྱེད་དུ་མྱོང་བར་བྱ་བའི་སེམས་མི་རྙེད་པའི་མདོ་དྲངས་
པས་ཐ་སྙད་དུ་མྱོང་བྱའི་སེམས་ཉིད་ཀྱང་མེད་པར་ཐལ་བའི་ཕྱིར་རོ། །གལ་ཏེ་ལང་
ཀར་གཤེགས་པ་ལས། ཇི་ལྟར་རལ་གྲིས་རང་གི་སོ། །གཅོད་པར་མི་བྱེད་སོར་མོ་
ནི། །རང་ལ་རེག་པར་མི་བྱེད་ལྟར། །རང་གི་སེམས་ཀྱང་དེ་བཞིན་དུ། །ཞེས་པའི་ཐ་
སྙད་དུ་རང་རིག་ཡོད་ན་ཐ་སྙད་དུ་རལ་( ༢༡༨བ)གྲིའི་སོས་རང་གིས་རང་གཅོད་པར་
འགྱུར་སྙམ་སྟེ། རིགས་པས་དཔྱད་པའི་གནས་སྐབས་ཀྱི་དཔེ་ལ་རྟག་པ་མཐའ་བཟུང་
མང་སྟེ། གཞན་དུ་ན། ཐ་སྙད་དུ་ནམ་མཁའི་པདྨོ་ཡོད་པར་ཐལ། འཕགས་པ་ལྷས།
རྣམ་ཤེས་དམ་པའི་དོན་ལྡན་པ། །དེ་ཡང་བསྟན་རྣམས་མི་འདོད་དེ། །གཅིག་དང་དུ་
མའི་རང་བཞིན་དང་། །བྲལ་ཕྱིར་ནམ་མཁའི་པདྨོ་བཞིན། །ཞེས་གསུངས་པའི་ཕྱིར།
- 489 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཐ་སྙད་དུ་གཅིག་དང་དུ་མ་ཡོད་པའི་ཕྱིར། ཞེས་བྲིས་པ་རྣམས་ལ་དགག་པ་རིམ་
གྱིས་བརྗོད་ན། ཀུན་གཞི་རང་མཚན་ཉོན་ཡིད་རང་རིག་རྣམས་མདོ་ལས་བཤད་དེ། དེ་
རྣམས་ཡོད་པར་སྟོན་པའི་མདོ་ཡོད་པའི་ཕྱིར། ཞེས་པ་ལས་འོས་མེད་ལ། དེ་ལྟར་ན་
རྣམ་ཤེས་བདེན་གྲུབ་དང་། སེམས་ཅན་གྱི་རྒྱུད་ལ་མཚན་དཔེས་སྤྲས་པའི་བདེ་གཤེགས་
སྙིང་པོ་རྣམས་ཀྱང་ཐ་སྙད་དུ་ཁས་ལེན་རིགས་པར་ཐལ། དེ་དག་ལུང་ཚད་ལྡན་ལས་
བཤད་པའི་ཕྱིར། དེ་ཡོད་པར་སྟོན་པའི་མདོ་ཡོད་པའི་ཕྱིར། འཁོར་གསུམ། །
གཞན་ཡང་། རྩ་ཤེ་སོགས་དབུ་མའི་གཞུང་རྣམས་ལས་རང་རིག་བཀག་པ་དེས།
དོན་དམ་པར་ཡོད་པར་བཀག་པ་ཡིན་གྱི། ཐ་སྙད་དུ་ཡོད་པར་བཀག་པ་མིན་པའི་
ཕྱིར་ཞེས་ཟེར་བ་ཆེས་འཁྲུལ་པ་ཡིན་ཏེ། བསྟན་བཅོས་འདིར་དོན་དམ་དུ་མ་ཟད་ཐ་
སྙད་དུ་ཡང་རང་རིག་བཀག་པའི་ཕྱིར། རང་འགྲེལ་དུ། རྫས་རང་གི་མཚན་ཉིད་དུ་
གྲུབ་པའི་རང་རིག་དང་དྲན་པ་བཀག་པའི་འོག་ཏུ། འོ་ན་དེ་འཇིག་རྟེན་གྱི་ཐ་སྙད་
ཀྱི་དབང་དུ་ཡིན་ན། དེ་ལྟར་ན་ཡང་རང་རིག་གི་རྒྱུ་ཅན་གྱི་དྲན་པ་མི་སྲིད་པ་ཉིད་དོ། །
ཞེས་གསུངས་པའི་ཕྱིར། །
གཞན་ཡང་། ཁྱོད་ཀྱིས་རང་རིག་ཐ་(༢༡༩ན)སྙད་དུ་ཡོད་པར་བསྒྲུབ་པའི་གཏན་
ཚིགས་གསུམ་བཀོད་པའི་དང་པོ་མི་འཐད་དེ། རང་རིག་གི་དཔེར་མར་མེ་བཀོད་པ་ལ་
བྱས་ནས་འགོག་པའི་ཚེ་མར་མེས་རང་གསལ་བ་བཀག་པ་བཞིན་དུ་མུན་པ་གསལ་
བ་ཡང་བཀག་པའི་ཐ་སྙད་དུ་མུན་པ་སེལ་བ་ཡང་མི་འཐད་པར་ཐལ་བའི་ཕྱིར་ཞེས་
པའི་རང་རིག་གི་དཔེར་མར་མེ་བཀོད་པ་ལ་དཔྱད་ནས་འགོག་པ་ཞེས་པ་རྣམས་རང་
གི་རང་འདོད་འཚང་བར་སྣང་གིས། དེ་དཔེར་བཀོད་པ་ལ་དོན་དམ་དང་ཐ་སྙད་གང་
ཡང་དཔྱད་པ་མ་མཛད་ལ། མར་མེས་རང་གསལ་བ་བཀག་པ་བཞིན་དུ་མུན་པ་སེལ་
བ་ཡང་བཀག་ཅེས་པའི་འགོག་བྱེད་ཀྱི་རྩ་ཤེའི་གཞུང་དེས། མར་མེ་རང་དང་གཞན་
- 490 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
གྱི་དངོས། །གལ་ཏེ་སྣང་བར་བྱེད་གྱུར་ན། །མུན་པའང་རང་དང་གཞན་གྱིས་དངོས། །
སྒྲིབ་པར་འགྱུར་བར་ཐེ་ཚོམ་མེད། །ཅེས་པ་འདི་ཡིན་ལ། གཞུང་འདིས་ནི་རང་
རིག་ཡོད་ན་མར་མེས་རང་གིས་རང་གསལ་བར་བྱེད་པར་འགྱུར་ལ། དེ་ལྟར་ན་མུན་
པས་ཀྱང་རང་གིས་རང་སྒྲིབ་པས་བུམ་གཟུགས་རྣམས་གསལ་བར་མཐོང་བ་ལ་
གེགས་མི་བྱེད་པར་འགྱུར་བ་གསུངས་ཀྱིས། མར་མེས་མུན་པ་གསལ་བ་བཀག་པ་
མེད་པའི་ཕྱིར། གཏན་ཚིགས་གཉིས་པ་དང་གསུམ་པ་ནི། སླ་བརྡོལ་སྨྲ་བར་སྣང་སྟེ།
རྩོད་ཟློག་ལས། ཁྱོད་ཀྱིས་བཀོད་པ་ལྟར་མེད་པའི་ཕྱིར་དང༌། ཚིག་གསལ་དུ་ནི་ཉེ་
བར་འཁོར་གྱི་མདོ་དང༌། དཀོན་བརྩེགས་ཀྱི་མདོ་གཉིས་དྲངས་པའི་དང་པོར་བསྟན་
པ་འདི་ལ་རབ་ཏུ་བྱུང་དགོས་པ་དང་། རབ་ཏུ་བྱུང་ནས་འབྲས་བུ་མཆོག་ཐོབ་པར་སྟོན་
པས་གསུངས་པ་དང་། དོན་(༢༡༩བ)དམ་པར་འབྲས་བུ་ཐོབ་བྱར་མེད་པར་གསུངས་
པའི་ཕྱིར། དཀོན་བརྩེགས་ལས། མར་མེས་མུན་པ་སེལ་ཡང་། མུན་པ་ལ་སེམས་མེད་
པ་དང་། མར་མེ་དང་མུན་པ་གཉིས་ཀ་རང་བཞིན་གྱིས་སྟོང་ཞིང་རློམས་སེམས་མེད་པ་
བཞིན་དུ། ཟག་མེད་ཀྱི་ཡེ་ཤེས་ལ་བརྟེན་ནས་ཉོན་མོངས་འཇོམས་ཤིང་། གཉིས་ཀ་
ཡང་དོན་དམ་པར་ནམ་མཁའི་མེ་ཏོག་ལྟར་གཟུང་བྱར་མེད་ཅིང་རང་བཞིན་གྱིས་སྟོང་
པར་གསུངས་ཀྱི། མདོ་དེ་གཉིས་ལས་མྱོང་བྱའི་སེམས་མེད་པར་མ་གསུངས་པའི་ཕྱིར་
ཏེ། ཚིག་གསལ་དུ་དྲངས་པའི་མདོ་གཉིས་ནི་འདི་ལྟར། ཉེ་བར་འཁོར་གྱིས་ཞུས་པ་
ལས། ཤིན་ཏུ་དགའ་བའི་བསྟན་པ་འདི་ཉིད་ལ། །ཁྱིམ་པའི་རྟགས་སྤངས་རབ་ཏུ་བྱུང་
གྱིས་ལ། །འབྲས་བུ་ཡོད་ཅིང་མཆོག་ཏུ་འགྱུར་བྱེད་ཅེས། །མི་མཆོག་ཐུགས་རྗེ་ཅན་
གྱིས་དེ་སྐད་བསྟན། །ཁྱིམ་པའི་རྟག་སྤངས་རབ་ཏུ་བྱུང་གྱུར་ནས། །འབྲས་བུ་ཐམས་
ཅད་ཐོབ་པར་གྱུར་ཀྱང་ནི། །ཆོས་ཀྱི་རང་བཞིན་དག་ལ་གཞལ་བྱས་ན། །འབྲས་བུ་
ཀུན་མེད་འབྲས་བུ་ཐོབ་པའང་མེད། །འོན་ཀྱང་འབྲས་བུ་ཐོབ་པ་ཐོབ་འགྱུར་གང་། །
- 491 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཀྱེ་མ་མི་མཆོག་ཐུགས་རྗེ་ཆེ་ལྡན་པའི། །རྒྱལ་བས་རིགས་པ་བཞིན་དུ་ལེགས་བཤད་
ཅེས། །དེ་དག་ངོ་མཚར་ཆེ་བ་སྐྱེ་བར་འགྱུར། །ཞེས་དང་། དཀོན་ཅོག་བརྩེགས་པ་
ལས། དཔེར་ན་ཁྱིམ་དུ་མི་འགའ་ལ་ལ་ཡིས། །ཡུན་རིང་ལོན་ནས་མར་མེ་བུས་བྱས་
ནས། །དེ་ལ་མུན་པ་བདག་གནས་རིང་ལོན་གྱིས། །འདི་ནས་མི་འགྲོ་སྙམ་དུ་སེམས་
པ་མེད། །མར་མེ་བྱུང་ན་མུན་པ་མུན་ནག་ལ། །མེད་པར་མི་འགྱུར་བ་ཡིས་ནུས་པའང་
མེད། །མར་མེ་བརྟེན་ནས་མུན་པ་མེད་པར་(༢༢༠ན)འགྱུར། །གཉིས་ཀ་སྟོང་ལ་རློམ་
སེམས་ཅི་ཡང་མེད། །དེ་བཞིན་ཟག་མེད་འཕགས་པའི་ཡེ་ཤེས་བསྟེན། །མི་ཤེས་ཉོན་
མོངས་བསགས་པ་མེད་པར་འགྱུར། །ཡེ་ཤེས་དང་ནི་ཉོན་མོངས་རྟག་པར་ཡང་། །དེ་
དག་ལན་འགའ་ཙམ་ཡང་འགྲོགས་པ་མེད། །ཡེ་ཤེས་མི་ཤེས་མ་དམིགས་མི་སེམས་
ཀྱང་། །ཡེ་ཤེས་བསྟེན་ན་མི་ཤེས་མེད་པར་འགྱུར། །གཉིས་ཀ་གཟུང་མེད་ནམ་མཁའི་
མེ་ཏོག་བཞིན། །དེ་བཞིན་ཡེ་ཤེས་མི་ཤེས་གཉིས་ཀ་སྟོང་། །ཞེས་པའོ། །ཡང་ཁྱོད་
ཀྱིས། ལང་གཤེགས་ལས། རང་རིག་ནམ་མཁའི་མེ་ཏོག་བཞིན་དུ་ཐ་སྙད་དུ་ཡང་མེད་
པར་གསུངས་པ་ལ་བསྙོན་པ་གཞན་མ་བྱུང་བར། འཕགས་པ་ལྷའི་གཞུང་གོང་དུ་
དྲངས་པ་དེས་དཔེར་བྱས་ནས་རྟག་པ་མཐའ་བཟུང་གི་དཔེ་ཡིན་ཟེར་བ་ནི། ཟེར་རྒྱུས་
ཕོངས་པ་ཟད་དོ། །འཕགས་པ་ལྷའི་གཞུང་དེས་ཀྱང་། རྣམ་ཤེས་དོན་དམ་པར་ཡོད་པ་
ནམ་མཁའི་མེ་ཏོག་བཞིན་དུ་གཏན་ནས་མེད་པར་གསུངས་ཀྱིས་དེ་རྟག་པ་མཐའ་
བཟུང་མིན་པའི་ཕྱིར། དེས་ན་འཕགས་པ་ཀླུ་སྒྲུབ་ཡབ་སྲས་རྣམས་དང་། སློབ་དཔོན་
ཆེན་པོ་ཞི་བ་ལྷས། རང་རིག་ཐ་སྙད་དུ་ཡང་མེད་པར་གསུངས་པ་ལ། ཁྱོད་ཀྱིས་དེ་
རྣམས་ཀྱིས་རང་རིག་ཐ་སྙད་དུ་ཁས་བླངས་སོ། །ཞེས་ཟེར་བ་ནི། དེ་རྣམས་ཀྱི་གཞུང་
ལུགས་དཀྲུག་པར་བྱེད་པའི་ནོར་བ་ཆེན་པོ་ཡིན་ཏེ། རྟོག་གེ་འབར་བ་ལས། སེམས་
ཙམ་པས་རྣམ་ཤེས་ནི་གཉིས་སུ་སྣང་སྟེ། རང་སྣང་བ་དང་ཡུལ་དུ་སྣང་བའོ། །ཡུལ་དུ་
- 492 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གྱུར་པའི་རྣམ་ཤེས་ནི་ཕྱི་རོལ་གྱི་ཡུལ་གྱི་རྣམ་པར་གྱུར་ནས་རང་སྣང་བའི་རྣམ་ཤེས་
ཀྱི་ཡུལ་དུ་འགྱུར་རོ་ཞེ་ན། ཞེས་(༢༢༠བ)པའི་ལན་དུ། ཡུལ་དུ་སྣང་ལས་གཞན་འབྱུང་
གྱུར་པ་ཡི། །སེམས་ཉིད་དེ་ནི་དེ་འདྲ་བ་ཞིག་སྣང་། །ཞེས་སེམས་ཙམ་པས་ཤེས་པ་ཁ་
ནང་ལྟ་ལ་གཉིས་སྣང་ལོག་པའི་ཤེས་པ་དེས་རང་རིག་ཏུ་འདོད་པ་ལ། ལེགས་ལྡན་
འབྱེད་ཀྱིས་དེ་མི་འཐད་དེ། ཡུལ་དུ་སྣང་བ་ལས་གཞན་པའི་དེ་འདྲ་བའི་རང་རིག་ཚད་
མས་མ་མཐོང་བའི་ཕྱིར། ཞེས་རང་རིག་བཀག་པ་དང་། བདེན་གཉིས་རང་འགྲེལ་
ལས། རང་རིག་འགོག་པ་ན། ཤེས་པ་ནི་གཉིས་ཀྱིས་དབེན་པའི་ངོ་བོ་རིག་པར་འགྱུར་
བ་ཡིན་ཏེ། དེ་མེད་པར་འགྱུར་གྱིས་དེ་ལྟ་མིན་ན་མི་རིགས་པའི་ཕྱིར་རོ། །ཞེས་
གསུངས། དེའི་དོན་ནི་སེམས་ཙམ་པས་ཤེས་པ་གཞན་དབང་ནི་གཉིས་སྣང་གིས་དབེན་
པའི་ངོ་བོ་རང་རིག་གྲུབ་ན། གཞི་དེས་གཟུགས་འཛིན་རྫས་གཞན་དུ་མེད་པར་ཤེས་
ཀྱི། མངོན་སུམ་དུ་གཞི་དེར་རང་རིག་མ་གྲུབ་ན་དེ་ཀུན་བརྟགས་ཀྱིས་སྟོང་པར་
མི་འགྲུབ་ཅེས་འདོད་པ་ལ། དེ་ལྟར་འདོད་པ་མི་རིགས་ཏེ། ཁྱོད་ལྟར་ན་གཞན་དབང་
རང་རིག་གིས་བསྒྲུབ་དགོས་ན། རང་རིག་ཚད་མས་གྲུབ་པ་མི་རིགས་པའི་ཕྱིར། ཞེས་
རང་རིག་བཀག་པ་དང༌། ལང་གཤེགས་ལས། །རལ་གྲིའི་སོ་དེ་ཉིད་ཀྱིས་དེ་ཉིད་མི་
གཅོད་པ་དང་། སོར་མོའི་རྩེ་མོ་དེ་ཉིད་ཀྱིས་དེ་ཉིད་ལ་མི་རེག་པ་དང་། ལེགས་པར་
བསླབ་པའི་ཡང་ཟོར་ཅན་གྱིས་ཀྱང་རང་གི་ཕྲག་པ་ལ་ཞོན་པར་མི་ནུས་པ་དང་། མེས་
རང་གི་བདག་ཉིད་མི་བསྲེག་པ་དང་། མིག་གིས་རང་གི་བདག་ཉིད་ལ་ལྟ་བ་མིན་པར་
གསུངས་པའི་རིག་པ་རྣམས་ཀྱིས་རང་རིག་བཀག་པ་ཡིན་ཏེ། སྤྱོད་འཇུག་ལས། གལ་
ཏེ་རང་རིག་ཡོད་མིན་ན། །རྣམ་ཤེས་དྲན་པ་ཇི་ལྟར་འགྱུར། །(༢༢༡ན)ཞེས་རང་རིག་
མེད་ན་རྣམ་ཤེས་དྲན་པའི་དྲན་ཤེས་ཀྱང་མེད་པར་འགྱུར་ཞེས་རྩོད་པའི་ལན་དུ།
གཞན་མྱོང་བ་དང་འབྲེལ་བ་ལས། །དྲན་འགྱུར་བྱི་བའི་དུག་བཞིན་ནོ། །ཞེས་ཤེས་པ་
- 493 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
རང་གིས་རང་རིག་པའི་རང་རིག་མེད་ཀྱང་། འཛིན་པའི་ཤེས་པ་ལས་གཞན་གཟུང་
བའི་ཡུལ་བློས་མྱོང་བ་ན། དེ་དང་འབྲེལ་བ་སྟེ་དེའི་སྟོབས་ཀྱིས་ཤེས་པ་དྲན་པའི་དྲན་
ཤེས་སྐྱེ་བ་ན་ཤེས་པ་དེ་སྤངས་ནས་སྐྱེ་བ་མིན་གྱིས། སྔར་ཡུལ་འདི་མཐོང་ངོ་ཞེས་ཡུལ་
ཡུལ་ཅན་གཉིས་འབྲེལ་བར་དྲན་པའི་ཕྱིར། ཞེས་ལན་མཛད་པས་རང་རིག་བཀག་
པའི་ཕྱིར། འདི་རྣམས་ཀྱིས་རང་རིག་དོན་དམ་པར་བཀག་པ་ཡིན་གྱི། ཐ་སྙད་དུ་
བཀག་པ་མིན་ནོ་སྙམ་པ་ནི་མི་འཐད་དེ། དེ་ལྟ་ན་ཐ་སྙད་དུ་རལ་གྲི་རང་གི་སོས་རང་
གཅོད་པར་འགལ་བ་སོགས་སུ་འགྱུར་བའི་ཕྱིར་རོ། །
ཡང་ཁྱོད་ཀྱིས། འདིར་ཁ་ཅིག་གིས་སེམས་ཙམ་པའི་ལུགས་ལ་གཟུགས་སྒྲ་སོགས་
ཡོད་ཅིང་ཕྱི་དོན་མེད་པར་འདོད་པ་ནི་མིང་ཙམ་སྟེ། གཞན་དུ་ན་སློབ་དཔོན་འདིས་
སེམས་ཙམ་པའི་ཕྱོགས་སྔ་མ་ལོངས་པར་འགྱུར་བའི་ཕྱིར། ཞེས་བྲིས་པ་ནི། དབུ་མའི་
གཞུང་ལུགས་ལོག་པར་བཤད་པ་མ་ཟད་སེམས་ཙམ་པའི་གཞུང་ལུགས་ཀྱང་ལོག་
པར་བཤད་དོ་ཞེས་སྒྲོག་པར་བྱེད་པ་ཡིན་ཏེ། མདོ་སྡེ་དགོངས་འགྲེལ་སོགས་སེམས་
ཙམ་པའི་མདོ་དང་། བྱམས་པ་དང་ཐོགས་མེད་སྐུ་མཆེད་ཀྱིས་སེམས་ཙམ་པའི་བསྟན་
བཅོས་རྣམས་སུ་གཟུགས་སྒྲ་སོགས་ཚད་གྲུབ་ཏུ་གསལ་བར་གསུངས་ཤིང༌། སེམས་
ཙམ་པས་ཕྱི་དོན་མི་བཞེད་པར་ཁྱོད་རང་གིས་ཀྱང་ཁས་ལེན་པའི་ཕྱིར། ཡང་ཁྱོད་
ཀྱིས། (༢༢༡བ)ཊིཀ་ཆེན་ལས། སློབ་དཔོན་ལེགས་ལྡན་འབྱེད་ཀྱིས་ཡིད་ཀྱི་རྣམ་པར་
ཤེས་པ་བདག་ཏུ་ཞལ་གྱིས་བཞེས་པར་གསུངས་པ་ལ། སློབ་དཔོན་དེས་བདག་ཕུང་
གཅིག་ཏུ་འདོད་པར་ཐལ། ཕུང་པོ་བདག་ཏུ་འདོད་ཅིང་མང་བཀུར་བས་ཀྱང་དེ་ལས་
ལྷག་པ་ཁས་མ་བླངས་པའི་ཕྱིར་རོ། །ཞེས་དྲིས་པ་ནི། བློ་གྲོས་ཤིན་ཏུ་རྙིང་བའི་
གཏམ་ཡིན་ཏེ། ཊཱིཀ་ཆེན་དུ་སློབ་དཔོན་འདིས་ཕུང་པོ་བདག་ཏུ་འདོད་ཅེས་མ་གསུངས་
པའི་ཕྱིར་རོ། །ཡིད་ཀྱི་རྣམ་ཤེས་ཕུང་པོ་ཡིན་པས་ཁས་བླངས་སོ་སྙམ་ན། འོ་ན་སློབ་
- 494 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
དཔོན་འདིས་ཤེས་བྱ་བདག་ཏུ་ཁས་བླངས་པར་ཐལ། སློབ་དཔོན་འདིས་ང་ཙམ་བདག་
ཏུ་ཁས་བླངས་པ་གང་ཞིག །ང་ཙམ་ཤེས་བྱ་ཡིན་པའི་ཕྱིར། འཁོར་གསུམ། བར་ཁྱབ་
ལ་ཁྱེད་རང་ཡང་། ལྷས་བྱིན་དང་བདག་གཅིག་ཏུ་འདོད་པར་ཐལ། ལྷས་བྱིན་བདག་
ཏུ་འདོད་པའི་ཕྱིར། འཁོར་གསུམ། འདིའི་སྐབས་སུ་འབྲེལ་མེད་ཀྱི་དགག་པ་མང་
པོ་འདུག་པ་རྣམས་ནི་གོང་དུ་བཀག་ཟིན་པས་ལན་མ་བརྗོད། ཡང་ཁྱོད་ཀྱིས། བདེན་
པར་ ཁས་ལེན་པ་ལ་ངོ་བོ་གཅིག་ན་ཐ་དད་གཏན་མེད་ ཀྱིས་གཅིག་ཏུ་ཕུལ་ཡང་
མི་ཐུབ་སྟེ། མདོ་སྡེ་པས་བྱས་མི་རྟག་བདེན་པ་དང་གཅིག་ཏུ་ཁས་ལེན་ཀྱང་ཐ་དད་
གཏན་མེད་ཀྱིས་གཅིག་ཏུ་ཕུལ་མི་ཐུབ་པ་བཞིན་ནོ། །ཞེས་བྲིས་པ་ནི། ཡུལ་གྱི་གནས་
ཚུལ་དང་གྲུབ་མཐའ་སྨྲ་བའི་འདོད་ཚུལ་མ་ཤེས་པའི་གཏམ་ཡིན་ཏེ། བདེན་པར་གྲུབ་
པའི་ངོ་བོ་གཅིག་ཡིན་ན་གཅིག་ཡིན་དགོས་པ་གང་ཞིག །མདོ་སྡེ་པས་བྱས་མི་རྟག་
བདེན་པར་གྲུབ་པའི་ངོ་བོ་གཅིག་ཏུ་འདོད་ཀྱང་། གཅིག་ཏུ་མི་འདོད་པའི་ཕྱིར། འཁོར་
གསུམ་ཁས་བླངས་མདོ་སྡེ་པས་དེ་ལྟར་འདོད་(༢༢༢ན)པར་གཅིག་ཏུ་འཕུལ་མི་ནུས་
ཞེས་པ་ཡིན་ན་ནི། ཐལ་འགྱུར་བས་དངོས་སྨྲ་བ་བཀག་ཀྱང་མི་ཁེགས་སོ་ཞེས་ཐལ་
འགྱུར་བ་ལ་སྐུར་པ་བཏབ་པའོ། །ཊིཀ་ཆེན་དུ་ཀུན་བརྟགས་ཀྱི་བདག་མེད་པར་རྟོགས་
པས་ལྷན་སྐྱེས་ཀྱི་བདག་མེད་པར་མ་རྟོགས་པར་གསུངས་པ་ལ། ཁྱོད་ཀྱིས། མཁས་
པའི་མཁས་པ་དག་གིས་དེ་ལྟར་ན་མཐའ་བཞིའི་སྐྱེ་བ་བཀག་པས་ལྷན་སྐྱེས་ཀྱི་ཡུལ་
དུ་གྱུར་པའི་སྐྱེ་བ་མི་ཁེགས་པར་ཐལ། མཐའ་བཞིའི་སྐྱེ་བ་ཀུན་བརྟགས་ཡིན་པའི་
ཕྱིར། ཞེས་པ་ལ་ལན་མེད་དོ། །ཞེས་བྲིས་པ་ནི། ཁྱོད་རང་ཤེས་རབ་རྩིང་བ་སྟེ། འོ་ན་
ཆོས་གཅིག་ཁེགས་པས་ཅིག་ཤོས་ཁེགས་དགོས་ན། ཆོས་གཅིག་རྟོགས་པས་ཅིག་
ཤོས་རྟོགས་པའི་ཁྱབ་པ་གྲུབ་པར་ཐལ། ཁྱོད་ཀྱིས་དགག་པ་དེ་འཐད་པའི་ཕྱིར། འདོད་
ན། ཤེས་བྱ་རྟོགས་ན་སྟོང་ཉིད་རྟོགས་དགོས་པར་ཐལ། ཤེས་བྱ་ཁེགས་ན་སྟོང་ཉིད་
- 495 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཁེགས་དགོས་པའི་ཕྱིར། འཁོར་གསུམ། དེས་ན་ཁྱེད་ཀྱི་དགག་པ་དེ་ནི་དཔལ་ལྡན་ཟླ་
བའི་གཞུང་འགོག་པར་བྱེད་པ་ཡིན་ཏེ། འཇུག་པ་ལས། ཀུན་བརྟགས་ཀྱི་བདག་མེད་
པར་ཤེས་པས་ལྷན་སྐྱེས་ཀྱི་བདག་འཛིན་གྱིས་ཞེན་ཡུལ་སུན་འབྱིན་ནུས་པར་སྨྲ་བ་ནི་
མཁས་པའི་བཞད་གད་ཀྱིས་གནས་སུ་གསུངས་པ་དང་། མུ་སྟེགས་ཀྱིས་བཏགས་པའི་
བདག་མེད་པར་ཤེས་པས་ངར་འཛིན་ལྷན་སྐྱེས་བསལ་མི་ནུས་ཤིང་། འཁོར་བ་ལས་
གྲོལ་བ་ཐོབ་མི་ནུས་པར་གསུངས་པའི་ཕྱིར། དཔེར་ན་རང་ཁྱིམ་གྱི་རྩིག་ཕུག་ན་
སྦྲུལ་གནས་པ་མཐོང་བས་སྐྲག་པའི་མི་དེའི་འཇིགས་སྐྲག་བསལ་བའི་ཕྱིར་དུ། མི་བླུན་
པོ་(༢༢༢བ)གཞན་ཞིག་གིས་རྩིག་ཕུག་འདི་ན་གླང་པོ་ཆེ་གནས་པ་མེད་དོ་ཞེས་པས་
འཇིགས་པ་དེ་སེལ་མི་ནུས་པ་བཞིན་དུ། ཀུན་བརྟགས་ཀྱི་བདག་མེད་པར་རྟོགས་པར་
ངར་འཛིན་ལྷན་སྐྱེས་བསལ་མི་ནུས་པར་གསལ་བར་གསུངས་པའི་ཕྱིར་ཏེ། འདི་ཉིད་ལས་
བདག་མེད་རྟོགས་ཚེ་རྟག་པའི་བདག་སྤོང་ཞིང་། །འདི་ནི་ངར་འཛིན་རྟེན་དུའང་མི་
འདོད་པས། །དེ་ཕྱིར་བདག་མེད་ཤེས་པས་བདག་ལྟ་བ། །དཔྱིས་ཀྱང་འབྱིན་ཞེས་སྨྲ་
བ་ཤིན་ཏུ་མཚར། །རང་ཁྱིམ་རྩིག་ཕུག་སྦྲུལ་གནས་མཐོང་བཞིན་དུ། །འདི་ན་གླང་
ཆེན་མེད་ཅེས་དོགས་གསལ་ཏེ། །སྦྲུལ་ཀྱི་འཇིགས་པའང་སྤོང་བར་བྱེད་པ་ནི། །ཀྱེ་མ་
གཞན་གྱི་གནམ་པོར་གྱུར་ཉིད་དོ། །ཞེས་དང་། །དེའི་རང་འགྲེལ་ལས། རྟག་པའི་
བདག་མེད་པས་ཕུང་པོའི་ཡུལ་ཅན་གྱི་ངར་འཛིན་པ་བསལ་བར་མི་ནུས་ཏེ། དེའི་ཕྱིར་
ངེས་པར་འདིའི་འཁོར་བ་པ་ཉིད་རྣམ་པར་མི་འགྱུར་རོ། །ཞེས་གསུངས་པའི་ཕྱིར། ཡང་
ཁྱོད་ཀྱིས། ཊིཀ་ཆེན་འགོག་པའི་ལུགས་སུ་བྱས་ནས་མཇུག་ཏུ་རྟེན་དང་བརྟེན་པའི་ངོ་
བོར་རང་བཞིན་གྱིས་གྲུབ་པ་མེད་དོ་ཞེས་འབྲུ་སྦྱར་བ་ནི་མི་འཐད་དེ། འདིར་རྟེན་དང་
བརྟེན་པ་ཐ་སྙད་དུ་ཡང་ཁས་མི་ལེན་ན། དགག་བྱ་ལ་ཁྱད་པར་སྦྱར་བ་དོན་མེད་པའི་
ཕྱིར། ཞེས་བྲིས་འདུག་པ་ནི། མདོ་བསྟན་བཅོས་རྣམས་དང་། འཇིག་རྟེན་གྱི་ཐ་
- 496 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
སྙད་ཀུན་དང་འགལ་བ་ཡིན་ཏེ། མདོ་སྡུད་པ་ལས། མཁའ་ལ་རླུང་བརྟེན་དེ་ལ་ཆུ་ཡི་
ཕུང་པོ་བརྟེན། །དེ་ལ་ས་ཆེན་འདི་བརྟེན་དེ་ལ་འགྲོ་བ་བརྟེན། །ཞེས་ནམ་མཁའ་རླུང་
ཆུ་སའི་དཀྱིལ་འཁོར་བཞི་སྔ་མ་སྔ་མ་ལ་ཕྱི་མ་ཕྱི་མ་བརྟེན་པ་དང་། དེ་ལ་གླིང་བཞི་
པའི་འགྲོ་བ་བརྟེན་པར་(༢༢ ༣ན)གསུངས་པའི་ཕྱིར། ། དབུ་མའི་གཞུང་རྣམས་སུ་
རྒྱུ་དང་འབྲས་བུ་རྟེན་དང་བརྟེན་པར་གསུངས་པའི་ཕྱིར། རྩ་ཤེ་ལས། བྱེད་པོ་ལས་ལ་
བརྟེན་བྱས་ཤིང་། །ལས་དང་བྱེད་པོ་དེ་ཉིད་ལས། །བརྟེན་ནས་འབྱུང་བ་མ་རྟོགས་
པར། །འགྲུབ་པའི་རྒྱུ་ནི་མ་མཐོང་ངོ༌། །ཞེས་དང་། ཚིག་གསལ་ལས། མིག་དང་
གཟུགས་ལ་བརྟེན་ནས་མིག་གི་རྣམ་པར་ཤེས་པར་འབྱུང་ངོ༌། །ཞེས་མིག་རྟེན་དང་།
མིག་གི་རྣམ་པར་ཤེས་པ་དེ་ལ་བརྟེན་པར་གསུངས་པའི་ཕྱིར་དང་། འཇིག་རྟེན་གྱི་ཐ་
སྙད་དུ་ཡང་། བླ་མ་ལ་བརྟེན་པ། རྒྱལ་པོ་ལ་བརྟེན་པ། བློན་པོ་ལ་བརྟེན་པ་སོགས་
རྟེན་དང་བརྟེན་པའི་རྣམ་གཞག་གྲགས་པའི་ཕྱིར། དེ་ནས་འབྲེལ་མེད་ཀྱི་དགག་པ་
རྣམ་གྲངས་གསུམ་ཙམ་འདུག་པ་ནི་གོང་དུ་བཤད་པ་རྣམས་ཀྱིས་དགག་ནུས་པར་འདུག་
པས་ལན་མ་བྲིས་སོ། །ཁྱོད་ཀྱིས། སྔར་བཤད་པ་ལྟར་གྱི་ཆོས་ཀྱི་བདག་མེད་པ་རྣམ་
གྲངས་དང་དུས་ཀྱི་སྒོ་ནས་ཡོངས་སུ་རྫོགས་པར་སྒོམ་པ་མེད་པ་སྟེ། ཞེས་དང་། ཉོན་
མོངས་ཀྱི་ས་བོན་གྱི་གཉེན་པོ་རྫོགས་པར་བསྒོམ་པ་ཡོད་ལ། ཤེས་བྱའི་སྒྲིབ་པའི་
གཉེན་པོ་རྫོགས་པར་བསྒོམ་པ་ནི་མེད་དོ། །ཞེས་བྲིས་པ་ནི། མ་དག་ས་བདུན་གྱི་
སྐབས་སུ་ཤེས་སྒྲིབ་ཀྱི་གཉེན་པོ་མེད་པར་འདོད་པ་དང་འགལ་ཏེ། རྣམ་གྲངས་
གང་དུས་ཀྱི་སྒོ་ནས་ཆོས་ཀྱི་བདག་མེད་རྒྱས་པར་བསྒོམ་པ་ཉོན་སྒྲིབ་ཙམ་སྤོང་བ་
ལ་དགོས་སམ་མི་དགོས། དང་པོ་ལྟར་ན། ཉན་རང་ལ་དེ་མེད་པར་འདོད་པ་དང་འགལ་
ལོ། །ཕྱི་མ་ལྟར་ན། མ་དག་ས་བདུན་གྱི་སྐབས་སུ་དེས་ཅི་ཞིག་བྱ་ལེགས་པར་སོམས་
ཤིག །(༢༢༣བ)ཅེས་བྲིས་པ་ནི། འབྲེལ་མེད་ཀྱི་དགག་པ་ཡིན་ཏེ། ཉོན་སྒྲིབ་ཙམ་
- 497 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
སྤོང་བ་ལ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྫོགས་
པར་བསྒོམ་པ་མི་དགོས་པར་ཁས་བླངས་པ་ལ། མ་དག་ས་བདུན་གྱི་སྐབས་སུ་ཤེས་
སྒྲིབ་སྤོང་བ་མེད་པ་དང་ཁས་བླངས་པ་འགལ་ཏེ། དེའི་སྐབས་སུ་ཆོས་ཀྱི་བདག་མེད་
རིགས་པའི་རྣམ་གྲངས་མཐའ་ཡས་པའི་སྒོ་ནས་བསྒོམ་པ་ཡོད་པ་གང་ཞིག །དེའི་
སྐབས་སུ་ཤེས་སྒྲིབ་སྤོང་བ་མེད་པའི་ཕྱིར། ཞེས་ཟེར་བ་འདུག་པ། འོ་ན་ཁྱོད་རང་ལ།
ཉོན་སྒྲིབ་ཙམ་སྤོང་བ་ལ་ཐེག་པ་ཆེན་པོའི་སེམས་བསྐྱེད་དགོས་སམ་མི་དགོས། དང་
པོ་ནི་སུ་ཡང་མི་འདོད་པས་ཕྱི་མ་ཁས་ལེན་དགོས་ལ། དེ་ལྟར་ན་ཐེག་ཆེན་གྱི་ཚོགས་
ལམ་ནས་མཐོང་ལམ་མ་ཐོབ་ཀྱི་བར་དུ་ཤེས་སྒྲིབ་སྤོང་བ་མེད་པའི་སར་འདོད་པ་དང་
འགལ་ཏེ། དེའི་སྐབས་སུ་ཐེག་ཆེན་སེམས་བསྐྱེད་རྫོགས་པར་ཡོད་ཅིང་། དེའི་
སྐབས་སུ་ཤེས་སྒྲིབ་སྤོང་བ་མེད་པའི་ཕྱིར། འཁོར་གསུམ། དེས་ན་ཉོན་སྒྲིབ་ཙམ་སྤོང་
བ་ལ་ཆོས་ཀྱི་བདག་མེད་རིགས་པའི་རྣམ་གྲངས་མཐའ་ཡས་པའི་སྒོ་ནས་རྫོགས་པར་
བསྒོམ་མི་དགོས་ཀྱང་། མ་དག་ས་བདུན་གྱི་གནས་སྐབས་སུ་དེ་ལྟར་བསྒོམ་པས་ཉོན་
སྒྲིབ་སྤོང་ནུས་པ་ལ་འགལ་བ་ཅི་ཡོད། བསམ་མནོ་ཁྱེད་རང་ཐོངས་ཤིག །
འདིར་སྨྲས་པ། ཀྱེ་མ་སྙིགས་མ་ལས་ཀྱང་ཆེས་སྙིགས་ཤིང་། །ཁྱད་པར་ལྟ་བའི་
སྙིགས་མ་བདོ་དུས་འདིར། །ནག་ཕྱོགས་ཡིད་བསྐྱོད་མཁས་རློམ་དུ་མ་དང༌། །ཐོས་
ཉུང་བླུན་སྒོམ་དུ་མ་མགྲིན་གཅིག་ཏུ། །ཐོག་མེད་དུས་ནས་སྲིད་པར་འཆིང་བྱེད་
པའི། །ལྷན་སྐྱེས་བདེན་འཛིན་ཞེན་ (༢ ༢༤ན)ཡུལ་མི་འགོག་པར། །ཡིད་བྱེད་རྟོག་པ་
མཐའ་དག་འགོག་པར་བྱེད། །དེ་ལྟར་འགོག་པས་དལ་འབྱོར་རྙེད་དཀའ་དང་། །མྱུར་
དུ་འཇིག་ཅིང་འཁོར་བའི་ཉེས་དམིགས་དང༌། །བྱམས་དང་སྙིང་རྗེ་ཀུན་རྫོབ་སེམས་
བསྐྱེད་སོགས། །དཔྱད་སྒོམ་ཚུལ་དུ་ངེས་པར་བསྒོམ་དགོས་པའི། །ལམ་རྣམས་མཐའ་
དག་འགོག་པར་བྱེད་པ་ཡིན། །ལྷ་མིའི་སྟོན་པ་ཐུགས་རྗེ་ཅན་ཉིད་དང་། །མཁྱེན་
- 498 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
བརྩེའི་མངའ་བདག་མི་ཕམ་འཇམ་པའི་དབྱངས། །འཕགས་པ་ཡབ་སྲས་ལ་སོགས་
ཚད་ལྡན་གྱིས། །སྲིད་མཚོ་ལས་སྒྲོལ་ཡང་དག་ལྟ་བའི་མཆོག །ཆོས་ཀུན་རང་བཞིན་
མེད་པར་ལྟ་བ་ཉིད། །ཡིན་ཞེས་ལན་གཅིག་མིན་པར་གསུངས་ལགས་ཀྱང་། །སྐལ་
དམན་རྣམས་ཀྱིས་དེ་ཉིད་དོར་བྱས་ཏེ། །འཛིན་པ་བཀག་པའི་ཧྭ་ཤང་ལྟ་བ་ལ། །འདི་
ནི་སྤྲོས་བྲལ་དབུ་མའི་ལྟ་བ་ཞེས། །སྒྲོག་པར་བྱེད་ཅིང་འཕགས་པ་ཡབ་སྲས་ཀྱི། །
གཞུང་ཀུན་དཀྲུག་ཅིང་འཇམ་དབྱངས་ཙོང་ཁ་པ། །སྨོད་པར་བྱེད་པའི་ལས་ལ་བརྩོན་
པ་རྣམས། །འདྲེན་པ་རྣམས་ཀྱི་བརྩེ་བའི་ཡུལ་ཡིན་པས། །རྒྱལ་དང་དེ་སྲས་འཕགས་
པའི་ཚོགས་རྣམས་ཀྱི། །ཐུགས་རྗེའི་སྤྱན་གྱིས་གཟིགས་ནས་འདི་དག་རྣམས། །ཐར་
པའི་ལམ་ལ་འཇུག་པར་མཛད་དུ་གསོལ། །ཞེས་སེམས་བསྐྱེད་དྲུག་པའི་སྐབས་ཀྱི་ལོག་
རྟོག་རྣམས་བསལ་ཟིན་ཏོ། །ཊིཀ་ཆེན་དུ་ས་བརྒྱད་པར་འགོག་པ་ལས་བསླངས་ནས་
རྗེས་ཐོབ་ཏུ་ཚོགས་གསོག་པ་ལ་བསྐུལ་བར་མདོ་ལས་གསུངས་པས། དེ་ཁོ་ན་ཉིད་ཀྱི་
རྟོགས་པ་ཡོད་ན་དེ་གཅིག་པུ་བསྒོམ་པས་ཆོག་གི །ཚོགས་གཞན་གསོག་པ་ལ་འབད་
མི་དགོས་ (༢༢༤བ)ཟེར་བབ་ཅོལ་དུ་གསུངས་པ་ལ། ཁྱོད་ཀྱིས། དེ་མི་འཐད་དེ། ས་
བརྒྱད་པར་རྣམ་པར་མ་རྟོག་པའི་ཡེ་ཤེས་ལ་མཉམ་པར་བཞག་པ་ཙམ་ལས་བསླངས་
ན་དེ་ཉིད་སྐབས་དེར་འགོག་དགོས་པས། མདོ་ཉིད་ལས། སངས་རྒྱས་ཀྱི་ཆོས་རྗེས་སུ་
རྟོགས་པར་བྱ་བ་ལ་འདི་ནི་དོན་དམ་པའི་བཟོད་པ་ཡང་ཡིན་ན། ཞེས་དང་། རིགས་
ཀྱི་བུ། ལེགས་སོ་ལེགས་སོ་ཞེས་པའི་གཏང་རག་བྱིན་པ་མི་འཐད་པར་ཐལ་བའི་ཕྱིར་
རོ། །ཉན་རང་ལ་བདག་མེད་གཉིས་རྟོགས་པ་ཡོད་ཀྱང་ཆོས་ཉིད་མངོན་སུམ་དུ་རྟོགས་
པའི་མི་རྟོག་ཡེ་ཤེས་ཡོད་པ་ནི་ཐེག་པ་ཆེ་ཆུང་གི་ལྟ་བ་ཁྱད་པར་མེད་པར་འདོད་པའི་
ལུགས་སུ་སྣང་བས་སྔར་བཀག་ཟིན་ཏོ། །ཞེས་བྲིས་པ་ནི། ཁྱེད་ལ་འདི་ལ་དགག་པ་
གཅིག་བཏང་དགོས་ཟེར་བའི་ཁྲལ་བཀལ་བ་མིན་ལས་ཆེ། འོ་ན། ཁྱོད་རང་དེ་ཁོ་ན་
- 499 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཉིད་ཀྱི་རྟོག་པ་ཡོད་ཕྱིན་ཆད་དེ་གཅིག་པུ་བསྒོམས་པས་ཆོག་གི་ཚོགས་གཞན་གསོག་
མི་དགོས་པར་ཐལ། དེ་ལྟར་སྨྲ་བ་བབ་ཅོལ་སྨྲ་བ་ཊིཀ་ཆེན་དུ་བཤད་པ་དེ་མི་འཐད་
པའི་ཕྱིར། འཁོར་གསུམ། །
གཞན་ཡང་། ཊཱིཀ་ཆེན་གྱི་དོན་ནི། ས་བཅུ་པའི་མདོ་ལས་ས་བརྒྱད་པར་མི་
རྟོག་ཡེ་ཤེས་ལ་དབང་སྒྱུར་ཐོབ་ནས་བསྐལ་པ་དུ་མའི་བར་དུ་ཡང་མཉམ་པར་འཇོག་
ནུས་པས་མཉམ་གཞག་དེ་ཙམ་ཞེས་དེ་ལ་མཉམ་པར་འཇོག་པ་འབའ་ཞིག་མ་བྱེད་
པར་ རྗེས་ཐོབ་ཏུ་བསོད་ནམས་ ཀྱི་ཚོགས་གསོག་པ་ལ་བསྐུལ་བར་གསུངས་ཞེས་
བཤད་པ་ལ། ཁྱོད་ཀྱིས་དེ་མ་གོ་བར་བྱང་སེམས་ས་བརྒྱད་པ་བ་ལ་རྣམ་པར་མི་རྟོག་
པའི་ཡེ་ཤེས་ལ་མཉམ་པར་མ་འཇོག་ཅེས་གསུངས་པར་ཊིཀ་ཆེན་དུ་བཤད་འདུག་
སྙམ་དུ་གོ་ནས། མདོ་ལས། (༢༢༥ན)རིགས་ཀྱི་བུ། ལེགས་སོ་ལེགས་སོ་ཞེས་གཏང་
རག་བྱིན་པ་མི་འཐད་པར་ཐལ་བའི་སྐྱོན་འཕེན་པ་ནི་ཁས་ལེན་མེད་པའི་ལྟག་ཆོད་
འབའ་ཞིག་ཡིན་པའི་ཕྱིར། །
གཞན་ཡང་། ཉན་རང་ལ་བདག་མེད་རྟོགས་པ་ཡོད་ཀྱང་ཆོས་ཉིད་མངོན་སུམ་དུ་
རྟོགས་པ་མེད་པར་སྨྲས་པ་ནི། མདོ་འདི་ཉིད་ཀྱིས། རིགས་ཀྱི་བུ། འདི་ནི་ཆོས་རྣམས་
ཀྱི་ཆོས་ཉིད་དོ། །དེ་བཞིན་གཤེགས་པ་རྣམས་བྱུང་ཡང་རུང་མ་བྱུང་ཡང་རུང་ཆོས་
ཀྱི་དབྱིངས་འདི་ནི་གནས་པ་ཉིད་དེ། འདི་ལྟར་ཆོས་ཐམས་ཅད་སྟོང་པ་ཉིད་དང་།
ཆོས་ཐམས་ཅད་དམིགས་པ་མེད་པའོ། །འདི་ནི་དེ་བཞིན་གཤེགས་པ་ཉི་ཚེ་རབ་
ཏུ་དབྱེ་བར་བྱ་བ་མ་ཡིན་གྱིས། ཉན་ཐོས་དང་རང་སངས་རྒྱས་ཐམས་ཅད་ཀྱིས་ཀྱང་
རྣམ་པར་མི་རྟོག་པའི་ཆོས་ཉིད་འདི་ཐོབ་བོ། །ཞེས་གསུངས་པའི་ཕྱིར་རོ། །མདོ་ལས་
འདི་ལྟ་བུའི་གསལ་མི་གསལ་གསུངས་ཀྱང་། ཁྱེད་ཀྱིས་ཉན་རང་གིས་ཆོས་ཉིད་
མངོན་སུམ་དུ་རྟོགས་པ་མེད་ཅེས་སྨྲས་པ་འདིས་མཚོན་པས་ངེས་དོན་གྱི་མདོ་དང་དབུ་
- 500 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མའི་གཞུང་འགོག་པའི་བསྙོན་ཧམ་མང་དུ་མཛད་འདུག་པ་འདིས། བསྟན་པ་སུན་འབྱིན་
པར་འདུག་པས་མི་མཛད་འཚལ།
ཡང་ཁྱོད་ཀྱིས། གཞུང་འདིའི་དགོངས་པ་ནི་ལས་ཉོན་གྱི་དབང་གིས་འཁོར་བར་
སྐྱེ་བ་ས་དང་པོ་ནས་སྤངས། སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ནི་ས་བརྒྱད་པ་
ནས་སྤངས་ཟིན་པས། ཞེས་བྲིས་པ་ནི། མཁས་མང་ཀུན་གྱིས་བཞད་གད་བྱ་བའི་
གནས་སུ་སྣང་སྟེ། ས་བརྒྱད་པ་ཡན་ཆད་དུ་སྐྱེ་བ་མཐའ་དག་སྤངས་པར་ཐལ། ཁྱོད་
ཀྱི་དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། མཛད་པ་(༢༢༥བ)བཅུ་གཉིས་ཀྱི་
ནང་ཚན་དུ་གྱུར་པའི་སྐྱེ་བ་མངོན་པར་སྐྱེ་བའི་མཛད་པ་ཡོད་པའི་ཕྱིར་དང་། སྨོན་ལམ་གྱི་
མཐའ་ས་བརྒྱད་པ་ཡན་ཆད་དུ་རྫོགས་པར་ཐལ། སྨོན་ལམ་གྱི་དབང་གིས་སྐྱེ་བ་བླངས་
ནས་འགྲོ་བའི་དོན་བྱེད་པ་ས་བརྒྱད་པ་ནས་སྤངས་པའི་ཕྱིར། འདོད་མི་ནུས་ཏེ།
བཟང་པོ་སྤྱོད་པའི་མདོ་ལས། ནམ་མཁའི་མཐར་ཐུག་གྱུར་པ་ཇི་ཙམ་པ། །སེམས་
ཅན་མ་ལུས་མཐའ་ཡང་དེ་བཞིན་ཏེ། །ཇི་ཙམ་ལས་དང་ཉོན་མོངས་མཐར་གྱུར་པ། །
བདག་གི་སྨོན་ལམ་མཐའ་ཡང་དེ་ཙམ་མོ། །ཞེས་གསུངས་པའི་ཕྱིར་དང་། མདོ་
སྡེ། འདུལ་བ་ལུང་། ། བྱང་ཆུབ་སེམས་དཔའི་སྤྱོད་པ་སྟོན་པའི་བསྟན་བཅོས་རྣམས་
ན། དག་ས་ལ་བྱང་ཆུབ་སེམས་དཔའ་དང་། དེ་བཞིན་གཤེགས་པ་རྣམས་ཀྱིས་སྔོན་
སྨོན་ལམ་བཏབ་པའི་དབང་གིས་གདུལ་བྱ་རང་རང་གི་སྐལ་བ་དང་འཚམ་པའི་སྐྱེ་
བ་བླངས་ནས་འགྲོ་བའི་དོན་མཛད་པ་མཐའ་ཡས་པ་གསུངས་པའི་ཕྱིར། དཔེར་ན།
མངོན་རྟོགས་རྒྱན་ལས། རིགས་དང་རུས་དང་ཆོ་འབྲང་དང་། །འཁོར་དང་སྐྱེ་བ་དག་དང་
ནི། །ངེས་འབྱུང་བྱང་ཆུབ་ཤིང་རྣམས་དང་། །ཡོན་ཏན་ཕུན་སུམ་ཚོགས་པ་ཡིན། །ཞེས་
ས་དགུ་པའི་ཡོངས་སྦྱོང་དུ་གསུངས་ཤིང་། །དེའི་སྐྱེ་བ་ཞེས་པའི་ཚིག་དོན་འཆད་པ་
ན། འགྲེལ་པ་དོན་གསལ་ལས། བརྒྱ་བྱིན་ལ་སོགས་པར་མངོན་པར་སྐྱེ་བ་དང་།
- 501 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཞེས་གསུངས་པ་བཞིན་ནོ། ། །
ཡང་ཁྱོད་ཀྱིས། འབྲས་བུ་སངས་རྒྱས་ཀྱི་སའི་རྣམ་གཞག་ལ། སངས་རྒྱས་ལ་ཡེ་
ཤེས་མེད་པའི་ཕྱོགས་དགག །གཉིས་སྣང་ཡོད་པའི་ཕྱོགས་དགག །རང་ལུགས་འཐད་
ལྡན་བཞག །ཐུན་མོང་མིན་པའི་སྐུའི་རྣམ་གཞག་བཤད་པའོ། །ཞེས་(༢༢༦ན)པའི་ས་
བཅད་བཞི་བྱས་ནས། གཉིས་པ་ནི། ཕྱིས་ཀྱི་དབུ་མ་པར་རློམ་པ་ཁ་ཅིག །འདི་
ལ་སངས་རྒྱས་མ་ཐོབ་བར་དུ་བློ་གཅིག་གིས་སྐད་ཅིག་མ་གཅིག་ལ་ཆོས་ཅན་སོ་སོར་
སྣང་བ་དང་ཆོས་ཉིད་གཉིས་ཀ་དངོས་སུ་མཁྱེན་པ་མི་འོང་བས་དེ་གཉིས་མཁྱེན་པ་
རེས་འཇོག་ཏུ་འོང་ངོ༌། །བདེན་འཛིན་གྱི་བག་ཆགས་མ་ལུས་པར་ཟད་དེ། སངས་
རྒྱས་པ་ནས་དུས་རྟག་ཏུ་དོན་དམ་བདེན་པ་མངོན་སུམ་དུ་མཉམ་གཞག་ལ་བཞུགས་
པས། དེ་ལས་བཞེངས་པའི་མཉམ་རྗེས་རེས་འཇོག་མེད་པའི་ཕྱིར་དང་། བདེན་
གཉིས་རང་འགྲེལ་ལས། མཁྱེན་པའི་སྐད་ཅིག་གཅིག་གིས་ནི། །ཤེས་བྱའི་དཀྱིལ་
འཁོར་ཀུན་ཁྱབ་ཅན། །ཞེས་གསུངས་པ་ལྟར་ཡིན་པས་མཉམ་གཞག་ཡེ་ཤེས་དེ་ལས་
ངོ་བོ་ཐ་དད་པའི་ཇི་སྙེད་པ་མཁྱེན་པའི་རྗེས་ཐོབ་ཡེ་ཤེས་མེད་པའི་ཕྱིར་ན་ཡེ་ཤེས་
གཅིག་གིས་བདེན་པ་གཉིས་ཀྱི་ཤེས་བྱ་ཐམས་ཅད་མཁྱེན་པར་འདོད་དགོས་སོ། །གང་
གི་ཚེ་ཆོས་ཉིད་ལ་བལྟོས་ཏེ་ཇི་ལྟ་བ་མཁྱེན་པའི་ཡེ་ཤེས་སུ་སོང་བ་དེའི་ཚེ་བློ་དེའི་ངོར་
གཉིས་སུ་སྣང་བ་ཐམས་ཅད་ཉེ་བར་ཞི་བས་ཡེ་ཤེས་དེས་ཆུ་ལ་ཆུ་བཞག་པ་བཞིན་དུ་
རོ་གཅིག་ཏུ་ཞུགས་པ་ཡིན་ལ། གང་གི་ཚེ་ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་
པར་སོང་བ་དེའི་ཚེ་ཡུལ་ཡུལ་ཅན་སོ་སོར་སྣང་བའི་གཉིས་སྣང་ཡོད་ཀྱང་གཉིས་
སྣང་འཁྲུལ་བའི་བག་ཆགས་དྲུང་ཕྱུང་བས་སྣང་ཡུལ་མ་འཁྲུལ་བའི་གཉིས་སྣང་ཡིན་
གྱིས་འཁྲུལ་བའི་གཉིས་སྣང་མ་ཡིན་ཏེ། འདི་མ་འཁྲུལ་བའི་ཚུལ་གཞན་དུ་ལེགས་
པར་བཤད་ཟིན་ཏོ། །སངས་རྒྱས་ཀྱི་སར་མཉམ་རྗེས་གཉིས་ཀ་ཡོད་(༢༢༦བ)པ་ནི།
502 -



DDI
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ། །
རྒྱུད་བླ་མ་ལས། ཤེས་རབ་ཡེ་ཤེས་རྣམ་གྲོལ་རྣམས། །ཞེས་སོགས་ཀྱིས་བསྟན་ལ།
རྗེས་ལ་ཐོབ་པ་ཞེས་པའི་དོན་ཡང་མཉམ་གཞག་ལས་ལངས་པའི་རྗེས་ཞེས་དུས་སྔ་
ཕྱིའི་རྗེས་མིན་གྱིས་མཉམ་གཞག་དེའི་སྟོབས་ཀྱིས་ཐོབ་པའི་བྱུང་བའི་དོན་ནོ། །དེས་
ན་ཆོས་ཅན་ལ་བལྟོས་ཏེ་ཇི་ལྟ་བ་མཁྱེན་པ་མིན་ལ། །ཆོས་ཉིད་ལ་བལྟོས་ཏེ་ཇི་སྙེད་པ་
མཁྱེན་པ་ཡིན་ནོ། །དོན་འདི་ལེགས་པར་ཤེས་ན་བདེན་གཉིས་ལས། །རྟག་པའི་ངོ༌
བོ་དབེན་པ་ཡིས། །ཅི་ལྟར་སྣང་བ་འདི་ཁོ་ན། །བརྟེན་ཏེ་སྐྱེས་པ་ཐམས་ཅད་ནི། །
ཐམས་ཅད་མཁྱེན་ པས་མངོན་སུམ་གཟིགས། །ཞེས་ སོགས་ ཀྱི་དོན་ཡང་ ཇི་ ལྟ་བ་
བཞིན་དུ་རྟོགས་པར་འགྱུར་རོ། །ཞེས་བྲིས་སོ། །ཞེས་ཊིཀ་ཆེན་གྱི་ལུགས་བརྗོད་ནས།
དེ་འགོག་པ་ན། དེ་ལ་སངས་རྒྱས་ཀྱི་སར་མཉམ་རྗེས་རེས་འཇོག་མེད་པ་དང་། ཡེ་
ཤེས་གཅིག་གིས་ཤེས་བྱ་མ་ལུས་པ་ཅིག་ཅར་དུ་མཁྱེན་པ་དོན་ལ་འཐད་ཀྱང་ཁྱེད་རང་
ལ་འགལ་ཏེ། ཆོས་ཉིད་ལ་བལྟོས་ཏེ་ཇི་ལྟ་བ་མཁྱེན་པའི་བློ་དེ་ཉིད་ཆོས་ཅན་ལ་
བལྟོས་ཏེ་ཇི་སྙེད་པ་མཁྱེན་པའི་ཡེ་ཤེས་སུ་སོང་ངམ་མ་སོང་། སོང་ན་དེའི་ཚེ་གཉིས་
སྣང་ཡོད་པར་འགྱུར་ཏེ། ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པར་སོང་བའི་བློ་ཡིན་
པའི་ཕྱིར། ཁྱབ་པ་ཁས། མ་སོང་ན། དེའི་ཚེ་བློ་དེ་ལས་གཞན་པ་ཞིག་ཆོས་ཅན་ལ་
བལྟོས་ཏེ་ཇི་སྙེད་པ་མཁྱེན་པར་སོང་བ་ཡིན་ནམ་དེའི་རྗེས་སུ་བྱུང་བའི་བློ་ཞིག་དེར་
སོང་བ་ཡིན། དང་པོ་ལྟར་ན་བློ་གཅིག་གིས་ཆོས་ཅན་དང་ཆོས་ཉིད་ཅིག་ཅར་དུ་མཁྱེན་
པར་འདོད་པ་དང་འགལ་ལ། ཕྱི་མ་ལྟར་ན་མཉམ་རྗེས་རེས་འཇོག་མེད་པ་དང་འགལ་
ལོ། །ཇི་སྙེད་པ་(༢༢༧ན)མཁྱེན་པའི་ཡེ་ཤེས་ལ་གཉིས་སྣང་ཡོད་པ་ཡང་མི་འཐད་དེ།
དེས་གཉིས་སྣང་གི་བག་ཆགས་མ་ལུས་པ་སྤངས་པའི་ཕྱིར། མ་ཁྱབ་ན། གཉིས་
སྣང་འཁྲུལ་བའི་བག་ཆགས་མ་ལུས་པར་སྤངས་ན་གཉིས་སྣང་འཁྲུལ་བ་མེད་པས་ཁྱབ་
པར་འདོད་པ་ཅི་ཞིག །བློ་གཅིག་ཉིད་ཇི་ལྟ་བ་ལ་བལྟོས་ནས་གཉིས་སྣང་ནུབ་པ་དང་།
- 503 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཇི་སྙེད་པ་ལ་བལྟོས་ནས་གཉིས་སྣང་དང་བཅས་པའི་དོན་གང་ཡིན། གང་ཡང་རུང་བ་
ཞིག་སྒྲུབས་ཤིག །ཕྱི་མ་གྲུབ་སྟེ། ཇི་སྙེད་པ་ཡུལ་དུ་སྣང་ཞིང་ཡུལ་ཅན་དུ་མི་སྣང་། ཡེ་
ཤེས་ཡུལ་ཅན་དུ་སྣང་ཞིང་ཡུལ་དུ་མི་སྣང་བའི་ཕྱིར་ཞེ་ན། སྔ་མ་ལ་ཡང་ཅིའི་ཕྱིར་མི་
མཚུངས། གལ་ཏེ་མི་མཚུངས་ཏེ། ཇི་ལྟ་བ་རྟོགས་པའི་ཚེ་བློ་དེ་ཉིད་ཆུ་ལ་ཆུ་བཞག་པ་
བཞིན་དུ་ཆོས་ཉིད་དང་རོ་གཅིག་ཏུ་ཞུགས་པའི་ཕྱིར། ཞེ་ན། ཇི་སྙེད་པ་རྟོགས་པའི་ཚེ་
གཉིས་སྣང་ནུབ་པར་ཁས་ལེན་དགོས་ཏེ། དེའི་ཚེ་ཡེ་ཤེས་དེ་ཉིད་ཆུ་ལ་ཆུ་བཞག་པ་
བཞིན་དུ་ཇི་སྙེད་པ་དང་རོ་གཅིག་ཏུ་ཞུགས་པའི་ཕྱིར། མ་གྲུབ་ན། སངས་རྒྱས་ཀྱི་ཡེ་
ཤེས་ཆོས་ཅན། ཁྱོད་ལ་ཇི་ལྟ་བ་དང་ཇི་སྙེད་པ་ངོ་བོ་ཐ་དད་དུ་སྣང་བར་ཐལ། ཁྱོད་
ལ་ཇི་ལྟ་བ་རང་དང་ངོ་བོ་གཅིག་ཏུ་སྣང་། ཇི་སྙེད་པ་རང་ལས་ངོ་བོ་གཞན་དུ་སྣང་བའི་
ཕྱིར། རྟགས་གསལ་གར་སོང་ཨེ་རིག །ཁྱབ་པ་ངེད་ཅག་གིས་བྱེད་ལགས་སོ། ། །
གཞན་ཡང་། ཉོན་ཅིག །སངས་ཀྱི་ཡེ་ཤེས་ཆོས་ཅན། ཁྱེད་ལ་དུས་ཅིག་ཅར་དུ་
ཆོས་ཅན་ཇི་སྙེད་པ་སྐྱེ་འགག་དང་བཅས་པ་དང༌། སྐྱེ་འགག་མེད་པ་གཉིས་ཀ་དངོས་
སུ་སྣང་བར་ཐལ། ཁྱོད་ལ་དུས་ཅིག་ཅར་དུ་(༢༢༧བ)ཇི་སྙེད་པ་གཉིས་སྣང་དང་
བཅས་པའི་ཚུལ་གྱིས་སྣང་། དེའི་ཆོས་ཉིད་ཇི་ལྟ་བ་ལ་གཉིས་སྣང་ནུབ་པའི་ཚུལ་གྱིས་
ཀྱང་སྣང་བའི་ཕྱིར། འདི་གཉིས་སོ་སོར་ཕྲལ་བའི་ཁྱབ་པ་གཞུང་ལུགས་དེའི་དགོངས་
པ་ཡིན་མིན་ལེགས་པར་སོམས། ཁྱོད་ཀྱི་དེ་ལ་ནི་ཆོས་ཅན་ཇི་སྙེད་པ་སྣང་ཙམ་གྱིས་
ཀྱང་སྐྱེ་འགག་དང་བཅས་པར་སྣང་བར་ཁས་ལེན་དགོས་ཏེ། བདེན་གཉིས་ཀྱི་ལུང་དེ་
སྐབས་འདིར་ཚད་ལྡན་དུ་ཁས་བླངས་པའི་ཕྱིར་རོ། །ཆོས་ཉིད་གཉིས་སྣང་ནུབ་པའི་
ཚུལ་གྱིས་སྐྱེ་འགག་མེད་པར་སྣང་བས་མ་ཁྱབ་ན། རིག་པ་དྲུག་ཅུ་པར། གང་གིས་སྐྱེ་
བར་རྣམ་བཏགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་
མཐོང་། །ཞེས་པའི་དོན་ཇི་ལྟར་འཆད། ཅེས་བྲིས་པ་རྣམས་ལ་ལན་རིམ་བཞིན་བཏབ་
-504 -



D
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ན། ཁྱོད་ཀྱིས། ཆོས་ཉིད་ལ་བལྟོས་ཏེ་ཇི་ལྟ་བ་མཁྱེན་པའི་ཡེ་ཤེས་སུ་སོང་བའི་བློ་དེ་
ཉིད་ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་པའི་ཡེ་ཤེས་སུ་སོང་ངམ་མ་སོང་། སོང་
ན་དེའི་ཚེ་གཉིས་སྣང་ཡོད་པར་འགྱུར་ཏེ། ཆོས་ཅན་ལ་བལྟོས་ཏེ་ཇི་སྙེད་པ་མཁྱེན་
པའི་ཡེ་ཤེས་སུ་སོང་བའི་བློ་ཡིན་པའི་ཕྱིར། ཞེས་པའི་དགག་པ་ཡང་གཏི་ཐུག་གི་དགག་
པར་སྣང་སྟེ། སངས་རྒྱས་ཀྱི་ཡེ་ཤེས་གཅིག་ཉིད་ཆོས་ཉིད་ལ་བལྟོས་ནས་གཉིས་སྣང་
ནུབ་པའི་ཡེ་ཤེས་ཡིན་ཀྱང༌། ཆོས་ཅན་ལ་བལྟོས་ནས་གཉིས་སྣང་ཡོད་པར་ཁས་བླངས་
པ་ལ། དེ་ལ་གཉིས་སྣང་ཡོད་པར་ཐལ། ཞེས་ཚད་གསལ་དུ་འཕངས་པའི་ཕྱིར། ཇི་
སྙེད་པ་མཁྱེན་པའི་ཡེ་ཤེས་ལ་གཉིས་སྣང་ཡོད་པ་ཡང་མི་འཐད་དེ། དེས་གཉིས་སྣང་གི་
(༢༢༨ན)བག་ཆགས་མ་ལུས་པར་སྤངས་པའི་ཕྱིར། མ་ཁྱབ་སྟེ། གཉིས་སྣང་ལ་འཁྲུལ་
པའི་བག་ཆགས་མ་ལུས་པར་སྤངས་ན་གཉིས་སྣང་འཁྲུལ་པ་མེད་པས་ཁྱབ་པར་འདོད་
པ་ཅི་ཞིག །ཅེས་བྲིས་འདུག་པ། འོ་ན་སངས་རྒྱས་འཕགས་པའི་རྒྱུད་ལ་དགེ་བ་མེད་
པར་ཐལ། དེས་དེའི་བག་ཆགས་སྤངས་པའི་ཕྱིར། ཁྱབ་པ། ཁྱོད་རང་གི་ཁྱབ་འགྲིག་
ལ་དངོས་འགལ། མ་གྲུབ་ན། ཇི་སྙེད་པ་མཁྱེན་པའི་རྣམ་མཁྱེན་གྱི་གཉིས་སྣང་གི་
བག་ཆགས་མ་ལུས་པར་མ་སྤངས་པར་ཐལ། མ་གྲུབ་པའི་ཕྱིར། ཁྱབ་པ་ཚད་མས་
གྲུབ་ཅིང་རྟགས་གསལ་དངོས་འགལ་ཡིན་པས་འཁོར་གསུམ། །
ཡང་ཁྱོད་ཀྱིས། བློ་གཅིག་ཉིད་ཇི་ལྟ་བ་ལ་བལྟོས་ནས་གཉིས་སྣང་ནུབ་པ། ཇི་
སྙེད་པ་གཉིས་སྣང་དང་བཅས་པའི་དོན་གང་ཡིན། ཞེས་བྲིས་ནས་ཁྱེད་རང་གི་ཕོ་ཚོད་ཀྱིས་
བརྟག་པ་བྱས་ནས་དགག་པ་ལྟར་སྣང་བྱས་པ། དྲི་བ་དེ་ཉིད་ཀྱི་ལན་བཏབ་པས་དགག་
ནུས་པར་འདུག་པས་དྲི་བ་དེའི་ལན་ནི། སངས་རྒྱས་ཀྱི་ཡེ་ཤེས་གཅིག་ཉིད་ཀྱིས་ཇི་ལྟ་
བ་འཇལ་བ་ཡུལ་ཡུལ་ཅན་གཉིས་ཆུ་ལ་ཆུ་བཞག་པ་ལྟར་ཐ་དད་པ་ལྟ་བུར་སྣང་བ་
མེད་པར་རོ་གཅིག་ཏུ་ཞུགས་པས་གཉིས་སྣང་ནུབ་པ་དང་། ཡེ་ཤེས་དེས་ཆོས་ཅན་ཇི་
- 505 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
སྙེད་པ་རྣམས་འཇལ་བ་ན་ཡུལ་ཡུལ་ཅན་ལ་ཆུ་ལ་ཆུ་བཞག་པ་ལྟར་གྱི་རོ་གཅིག་པར་
མ་སོང་བར། ཡུལ་ཡུལ་ཅན་ཐ་དད་པའི་གཉིས་སྣང་ཡོད་པས་ཇི་སྙེད་པ་ལ་གཉིས་
སྣང་དང་བཅས་པ་ཡིན་ནོ། །
བྱས་པ་ལ། ཁྱོད་ཀྱིས། སངས་རྒྱས་ཀྱི་ཡེ་ཤེས་ཆོས་ཅན། ཁྱོད་ལ་ཇི་ལྟ་
བ་དང་། ཇི་སྙེད་པ་ངོ་བོ་ཐ་དད་དུ་(༢༢༨བ)སྣང་བར་ཐལ། ཁྱོད་ལ་ཇི་ལྟ་བ་རང་དང་
ངོ་བོ་གཅིག་ཏུ་སྣང་། ཇི་སྙེད་པ་དེ་རང་ལས་ངོ་བོ་གཞན་དུ་སྣང་བའི་ཕྱིར། རྟགས་
གསལ་གར་སོང་ཨེ་རིག །ཅེས་པའི་རྟགས་གཉིས་པ་ཁྱོད་ཀྱིས་བསྐལ་བའི་བར་དུ་
བསྒྲུབས་ཀྱང་སྒྲུབ་མི་ནུས་ཏེ། སངས་རྒྱས་ཀྱི་ཡེ་ཤེས་དེ་ཇི་སྙེད་པ་དང་ངོ་བོ་གཞན་
མིན་པའི་ཕྱིར། རྟགས་གསལ་གཉིས་ཀ་ཁས་བླངས། ཁྱབ་པ་ཚད་མས་གྲུབ། འཁོར་
གསུམ་བྱུང་བ་ཨེ་རིག །ཡང་ཁྱོད་ཀྱིས། སངས་རྒྱས་ཀྱི་ཡེ་ཤེས་ཆོས་ཅན། །ཁྱོད་
ལ་དུས་ཅིག་ཅར་དུ་ཆོས་ཅན་ཇི་སྙེད་པ་སྐྱེ་འགག་དང་བཅས་པ་དང་། སྐྱེ་འགག་མེད་
པ་གཉིས་ཀ་དངོས་སུ་སྣང་བར་ཐལ། ཁྱོད་ལ་དུས་ཅིག་ཅར་དུ་ཇི་སྙེད་པ་གཉིས་
སྣང་དང་བཅས་པའི་ཚུལ་གྱིས་ཀྱང་སྣང་། དེའི་ཆོས་ཉིད་ཇི་ལྟ་བ་གཉིས་སྣང་ནུབ་པའི་
ཚུལ་གྱིས་ཀྱང་སྣང་བའི་ཕྱིར། ཞེས་བྲིས་པའི་ཆོས་ཅན་ཇི་སྙེད་པ་དེ་འདུས་བྱས་སུ་
གྱུར་པའི་ཆོས་ཅན་ལ་བྱེད་ན་ནི་ཁྱབ་པ་མེད་དེ། སངས་རྒྱས་ཀྱི་ཡེ་ཤེས་དེ་གཉིས་
སྣང་དང་བཅས་པར་སྣང་། དེ་སྐྱེ་འགག་མེད་པར་མི་སྣང་བའི་ཕྱིར་ཏེ། སངས་རྒྱས་
ཀྱི་ཡེ་ཤེས་ལ་སྣང་བ་སྣང་བ་ལྟར་དུ་གྲུབ་པ་གང་ཞིག །དེ་སྐྱེ་འགག་དང་བཅས་པ་ཡིན་
པའི་ཕྱིར། རྟགས་སླ། དེ་འདུས་མ་བྱས་སུ་གྱུར་པ་ལ་བྱེད་ན་ཡང་ཁྱབ་པ་
མེད་དེ། སངས་རྒྱས་ཀྱི་ཡེ་ཤེས་ལ་དེ་གཉིས་སྣང་དང་བཅས་པར་སྣང་ཡང་དེ་དེ་ལ་
སྐྱེ་འགག་དང་བཅས་པར་མི་སྣང་བའི་ཕྱིར་ཏེ། དེ་སྐྱེ་འགག་དང་བཅས་པ་མིན་པའི་
ཕྱིར། རྟགས་སླ། །
ཕྱི
- 506 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཡང་ཁྱོད་ཀྱིས། བདེན་གཉིས་ཀྱི་ལུང་ཚད་ལྡན་དུ་ཁས་ལེན་ན། ཇི་སྙེད་པ་
མཁྱེན་པའི་ཡེ་ཤེས་ལ་སྣང་ན་དེ་ལ་སྐྱེ་འགག་དང་བཅས་པར་སྣང་(༢༢༩ན)བས་ཁྱབ་
ཅེས་པ་དང་། དེ་ལ་ཆོས་ཉིད་སྣང་ན་དེ་ལ་ཆོས་ཉིད་གཉིས་སྣང་ནུབ་པའི་ཚུལ་གྱིས་
སྐྱེ་འགག་མེད་པར་སྣང་བས་མ་ཁྱབ་ན། རིག་པ་དྲུག་ཅུ་པར། གང་གིས་སྐྱེ་བར་རྣམ་
བཏགས་པ། །རྣམ་པར་མི་མཁས་དེ་ཡིས་ནི། །རྐྱེན་ལས་བྱུང་བའི་དོན་མ་མཐོང་། །
ཞེས་པའི་དོན་ཇི་ལྟར་འཆད། ཅེས་དྲིས་པའི་ཁྱབ་པ་དང་པོ་ལ། དེར་ཐལ། དེའི་ཕྱིར།
རྟགས་ཁྱེད་རང་གིས་ཀྱང་ཁས་བླངས། འདོད་ན། ཁྱབ་པ་གཤོག །མ་གྲུབ་ན། ཇི་
སྙེད་པ་མེད་པར་ཐལ། མ་གྲུབ་པ་དེའི་ཕྱིར། འདོད་ན། ཇི་སྙེད་པ་སྐྱེ་འགག་དང་
བཅས་པར་ཐལ། འདོད་པ་གང་ཞིག །སངས་རྒྱས་ཀྱི་ཡེ་ཤེས་ལ་སྣང་བ་སྣང་བ་
ལྟར་དུ་གྲུབ་པའི་ཕྱིར། འདོད་མི་ནུས་ཏེ། འདུས་མ་བྱས་སུ་གྱུར་པའི་ཀུན་རྫོབ་བདེན་
པ་རྣམས་ཀྱང་ཇི་སྙེད་པ་ཡིན་པའི་ཕྱིར། དྲི་བ་གཉིས་པ་ནི། ཁྱེད་རང་གིས་ཁྱེད་རང་
ལ་ཅོ་འདྲི་བའི་དྲི་བ་ཡིན་ཏེ། ངེད་ཀྱིས་དེ་ལྟར་མ་ཁྱབ་པར་ཁས་མ་བླངས་པའི་ཕྱིར།
ཁྱོད་ཀྱིས། ཇི་ལྟར་སྣོད་ཀྱི་དབྱེ་བས། ཞེས་སོགས་ཀྱི་རྩ་འགྲེལ་གྱིས་སངས་རྒྱས་ཀྱི་ཡེ་
ཤེས་སྐྱེ་མེད་དང་། སྐྱེ་བ་སོགས་མཐའ་དག་ལ་གཉིས་སྣང་ནུབ་པར་བསྟན་པར་འདོད་
པ་དང་། སངས་རྒྱས་ཀྱི་ཡེ་ཤེས་ལ་སྐྱེ་འགག་མེད་པའི་ལུང་ནི། རིག་པ་དྲུག་ཅུ་པར།
གང་གིས་སྐྱེ་དང་འཇིག་པ་དག །ཚུལ་འདི་ཡིས་ནི་སྤངས་གྱུར་པ། །རྟེན་ཅིང་འབྲེལ་
འབྱུང་གསུང་བ་ཡིས། །ཐུབ་དབང་དེ་ལ་ཕྱག་འཚལ་ལོ། །
འདིར་ཡང་། དེ་ཚེ་སྐྱེ་བ་མེད་ཅིང་འགག་པ་མེད། །ཅེས་དང་། འགྲེལ་པར། ཡེ་
ཤེས་ཀྱི་རང་བཞིན་(༢༢༩བ)ཅན་གྱི་སྐུ་ཤེས་བྱའི་བུད་ཤིང་སྐམ་པོ་མ་ལུས་པ་ལས་
ཤེས་བྱ་སྐྱེ་བ་མེད་པ་དང་ལྡན་པར་གྱུར་པ་གང་ཡིན་པ་འདི་ནི་སངས་རྒྱས་རྣམས་ཀྱི་
ཆོས་ཀྱི་སྐུའོ། །ཞེས་དང་། མདོ་ལས་ཀྱང་། སྐྱེ་བ་མེད་ཅིང་འགག་པ་མེད་ཅེས་བྱ་བ་
- 507 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ནི་དེ་བཞིན་གཤེགས་པའི་ཚིག་བླ་དྭགས་སོ། །ཞེས་གསུངས་པ་རྣམས་ཏེ། གལ་
ཏེ་དེ་དག་དོན་དམ་པར་སྐྱེ་འགག་མེད་པའི་དོན་ཡིན་གྱི་ཐ་སྙད་དུ་མིན་ནོ་སྙམ་ན། དེ་
ནི་མིན་ཏེ། ཐ་སྙད་དུ་ནི་གདུལ་བྱའི་སྣང་ངོར་ཁས་བླངས་པ་ཙམ་ཡིན་གྱི། སངས་རྒྱས་
རང་སྣང་ལ་དོན་དམ་པར་དེ་དག་མེད་པ་ནི་འཕགས་པའི་ལམ་བདེན་ལ་ཡང་ཡོད་
པའི་ཕྱིར། དེ་ལྟར་ན་སངས་རྒྱས་ཀྱི་ཡེ་ཤེས་རྟག་པར་ཐལ། ཐ་སྙད་དུ་ཡང་སྐྱེ་འགག་
དང་བྲལ་བའི་ཕྱིར་སྙམ་ན། ངེས་དོན་གྱི་བཀའ་དང་བསྟན་བཅོས་རྣམས་ལས། གཙང་
བདག་བདེ་དང་རྟག་པའི་ཕ་རོལ་ཏུ་ཕྱིན་པར་གསུངས་པའི་སྟེང་དུ་སླེབ་འདུག་
པས་འདོད་ཐོག་ཏུ་བྱའོ། །ཞེས་བྲིས་པ་རྣམས་རིམ་གྱིས་བཀག་ན། ཇི་ལྟར་ཞེས་པ་
རྩ་འགྲེལ་གྱིས་སྣོད་ཐ་དད་པའི་སྟེང་དུ་ནམ་མཁའ་ཐོགས་སྒྲིབ་ཀྱི་དབྱེ་བ་མེད་པ་ལྟར།
གཟུགས་སྒྲ་སོགས་ཀྱི་དངོས་པོ་ལ་དོན་དམ་པར་དངོས་པོར་བྱས་པའི་དབྱེ་བ་མེད་
པར་རོ་གཅིག་པར་བསྟན་པ་ཡིན་གྱིས། སངས་རྒྱས་ཀྱི་ཡེ་ཤེས་གཟུགས་ཚོར་སོགས་
སྐྱེ་འགག་དང་བཅས་པའི་དངོས་པོ་ལ་གཉིས་སྣང་ནུབ་པར་སྟོན་པའི་ཚིག་གི་ཟུར་
ཙམ་ཡང་མེད་པའི་ཕྱིར་དང༌། སངས་རྒྱས་ཀྱི་ཡེ་ཤེས་སྐྱེ་འགག་དང་བཅས་པའི་དངོས་
པོ་ལ་གཉིས་སྣང་ནུབ་ན། སྐྱེ་འགག་དང་བཅས་པའི་དངོས་པོ་དེ་དོན་དམ་པར་འགྱུར་
ཞིང་། དེ་ལྟར་ན་དངོས་པོ་སྣང་བའི་སངས་རྒྱས་ཀྱི་ཡེ་ཤེས་མེད་(༢༣༠ན)པར་ཐལ་
བའི་སྐྱོན་ཡོད་པའི་ཕྱིར། གལ་ཏེ་དངོས་པོ་སྣང་བའི་སངས་རྒྱས་ཀྱི་ཡེ་ཤེས་ཀྱང་
མེད་དོ་སྙམ་ན། དེ་ནི་མི་འཐད་དེ། སངས་རྒྱས་ཀྱི་ཡེ་ཤེས་ལ་ཆོས་ཅན། ཇི་སྙེད་པ་
སྣང་བའི་ཕྱིར། མ་གྲུབ་ན། དངོས་འགལ་ཡིན་ཏེ། ཁྱོད་རང་གིས་སངས་རྒྱས་ཀྱི་ཡེ་
ཤེས་འཕགས་པ་འོག་མའི་ཡེ་ཤེས་ལས་ཁྱད་པར་འཕགས་ཚུལ་འཆད་པ་ན། ཆོས་
ཅན་ཇི་སྙེད་པ་སྣང་ཡང་། སྐྱེ་འགག་དང་བཅས་པར་མི་སྣང་བ་དང༌། ཞེས་བྲིས་པའི་
ཕྱིར། གཞན་ཡང་། སངས་རྒྱས་ཀྱི་ཡེ་ཤེས་ལ་སྐྱེ་འགག་སྣང་བར་ཐལ། ཇི་སྙེད་པ་
- 508 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མཁྱེན་པའི་རྣམ་མཁྱེན་ལ་སྐྱེ་འགག་སྣང་བའི་ཕྱིར། སྐྱེ་འགག་ཇི་སྙེད་པ་ཡིན་པ་གང་
ཞིག །ཇི་སྙེད་པ་མཁྱེན་པའི་རྣམ་མཁྱེན་ལ་ཇི་སྙེད་པ་འགའ་ཞིག་སྣང་ལ་འགའ་ཞིག་
མི་སྣང་བའི་ཁྱད་པར་མི་འཐད་པའི་ཕྱིར། དེས་ཇི་སྙེད་པ་འགའ་ཞིག་མཁྱེན་ལ་ཇི་
སྙེད་པ་འགའ་ཞིག་མི་མཁྱེན་པའི་ཁྱད་པར་མི་འཐད་པའི་ཕྱིར། གོང་གི་རྩ་རྟགས་དང་
པོ་གྲུབ་སྟེ། འདིའི་ཐད་ཀྱི་རང་འགྲེལ་ལས། དཔེར་ན་བུམ་པ་དང་མཁར་གཞོང་
ལ་སོགས་པ་ཐ་དད་ཀྱང་སྒྲིབ་པ་མེད་པ་ཉིད་དུ་མི་མཚུངས་པའི་ཕྱིར། དེར་རྟོགས་
པའི་ནམ་མཁའ་ལ་ཐ་དད་པ་མེད་པ་དེ་བཞིན་དུ། གཟུགས་དང་ཚོར་བ་ལ་སོགས་
པའི་དངོས་པོ་ཐ་དད་ཀྱང་དེར་རྟོགས་པའི་དེ་ཁོ་ན་ཉིད་སྐྱེ་བ་མེད་པའི་མཚན་ཉིད་ཅན་
ལ་ཐ་དད་པ་མེད་པས་དེ་ཁོ་ན་ཉིད་རོ་གཅིག་ཁོ་ནར་ཤེས་པར་བྱའོ། །ཞེས་གསུངས་
པ་གང་ཞིག །ལུང་འདིས་སངས་རྒྱས་ཀྱི་ཡེ་ཤེས་དེ་སྐྱེ་འགག་ལ་གཉིས་སྣང་ནུབ་པར་
དངོས་ཤུགས་གང་གིས་ཀྱང་མ་བསྟན་པར་གཟུར་གནས་མཁས་པ་(༢༣༠བ)རྣམས་
ཀྱིས་ཚད་མས་གྲུབ་པའི་ཕྱིར། ཁྱོད་ཀྱིས་སངས་རྒྱས་ཀྱི་ཡེ་ཤེས་ལ་སྐྱེ་འགག་མེད་
པར་སྟོན་པའི་ལུང་རྣམས་ནི། ཞེས་པ་ནས། བླ་དྭགས་སོ་ཞེས་བྲིས་པ་ནི་འབྲེལ་
མེད་ཡིན་ཏེ། རིག་པ་དྲུག་ཅུ་པའི་ལུང་དེས་ནི་སྐྱེ་འཇིག་རང་བཞིན་གྱིས་གྲུབ་པ་
སྤངས་པའི་ཚུལ་འདིའི་སྒོ་ནས། དེ་རྟེན་འབྱུང་དུ་གསུངས་པའི་སངས་རྒྱས་ལ་ཕྱག་
འཚལ་བ་དང་། དེ་ཚེ་སྐྱེ་བ་མེད་ཅིང་ཞེས་སོགས་རྩ་འགྲེལ་གྱིས། སྒྲིབ་བྲལ་གྱི་དེ་ཁོ་
ན་ཉིད་ཀྱི་ཆོས་སྐུ་སྐྱེ་འགག་དང་བྲལ་བར་བསྟན་གྱིས། སངས་རྒྱས་ཀྱི་ཡེ་ཤེས་ལ་
སྐྱེ་འགག་མེད་པར་མ་བསྟན་པ་གང་ཞིག །མདོ་དེས་སྐྱེ་འགག་དང་བྲལ་བའི་ཆོས་
སྐུ་དེ་ཉིད་དེ་བཞིན་གཤེགས་པའི་སྐུར་བསྟན་པའི་ཕྱིར། རྟགས་དང་པོ་སླ་ཞིང་།
གཉིས་པ་དང་གསུམ་པ་གྲུབ་སྟེ། རང་འགྲེལ་གྱི་དོན་ནི། ཡུལ་ཅན་སངས་རྒྱས་ཀྱི་ཡེ་
ཤེས་ཀྱི་རང་བཞིན་ཅན་གྱི་སྐུ་གཉིས་སུ་སྣང་བའི་ཤེས་བྱའི་ཡུལ་བུད་ཤིང་སྐམ་
- 509 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
པོ་དང་འདྲ་བ་མ་ལུས་པ་ཡེ་ཤེས་ཀྱི་མེ་དང་འདྲ་བ་མ་ལུས་པས་བསྲེགས་པ་ལས།
ཤེས་བྱ་རང་བཞིན་གྱིས་སྐྱེ་བ་མེད་པ་ཅི་འདྲ་བ་དེ་འདྲ་བའི་རྣམ་པ་ཅན་དུ་བཞུགས་
པས། ཤེས་པ་རང་བཞིན་གྱིས་མ་སྐྱེས་པ་དེའི་རྣམ་པ་ཅན་དང་ལྡན་པར་འགྱུར་བའི་དེ་
ཁོ་ན་ཉིད་ཞི་བ་དེ་ནི་རྒྱལ་བ་རྣམས་ཀྱི་ཆོས་སྐུ་ཡིན་ཞེས་པའི་དོན་ཡིན་ལ། དེ་ལྟ་བུའི་
ཆོས་སྐུ་དེ་སྐྱེ་འགག་དང་བྲལ་བའི་ཤེས་བྱེད་དུ། རང་འགྲེལ་ལས། དེ་ཚེ་སྐྱེ་བ་མེད་
ཅིང་ཞེས་པ་དང་། གོང་གི་མདོ་རྣམས་དྲངས་པའི་ཕྱིར་ཏེ། རང་འགྲེལ་ལས། གོང་དུ་
དྲངས་པ་དེ་དག་གི་མཇུག་ཏུ། ཆོས་ཀྱི་སྐུ་འདི་ནི། དེ་ཚེ་སྐྱེ་བ་མེད་ཅིང་འགག་པ་མེད་
པ་སྟེ། འདི་ཉིད་ཀྱི་དབང་དུ་མཛད་ནས། འཇམ་དཔལ་གྱིས་(༢ ༣༡ན)སྐྱེ་བ་མེད་
ཅིང་འགག་པ་མེད་པ་ཞེས་གསུངས་པ་འདི་ནི་དེ་བཞིན་གཤེགས་པའི་ཚིག་ བླ་དྭགས་
སོ་ཞེས་གསུངས་པའི་ཕྱིར། །
ཡང་ཁྱོད་ཀྱིས། ཐ་སྙད་ནི་གདུལ་བྱའི་ངོར་ཁས་བླངས་པ་ཙམ་ཡིན་གྱི། སངས་
རྒྱས་རང་སྣང་ལ་དོན་དམ་དང་ཐ་སྙད་གཉིས་དབྱེར་མེད་པའི་ཕྱིར། ཞེས་པ་འདི་ནི།
གཞུང་ལུགས་ཚད་ལྡན་མཐའ་དག་དང་འགལ་ཞིང་། རང་གིས་ཁས་བླངས་པ་དང་ཡང་
འགལ་བའི་འགལ་འདུའི་ཕུང་པོ་དང་། རྒྱང་འཕེན་པ་ལས་ཀྱང་ཐ་ཆད་པའི་ཆད་ལྟ་སྨྲ་
བའི་གཞུང་འཛུགས་པར་བྱེད་པ་ཡིན་ཏེ། ཐ་སྙད་དུ་གདུལ་བྱའི་གཞན་ངོར་ཁས་ལེན་
པ་ཙམ་ཡིན་གྱི་སངས་རྒྱས་རང་སྣང་ལ་མེད་ན། ཐ་སྙད་སངས་རྒྱས་ཀྱི་ཡེ་ཤེས་ཀྱིས་
མ་གཟིགས་དགོས། དེ་སངས་རྒྱས་ཀྱི་ཡེ་ཤེས་ཀྱིས་མ་གཟིགས་ན། དེ་མེད་དགོས།
དེ་མེད་ན། གཞུང་ལུགས་ཚད་ལྡན་མཐའ་དག་དང་འགལ་བར་འགྱུར་བའི་ཕྱིར་ཏེ།
ཁྱེད་རང་གི་ཁས་བླངས་དང་ཡང་འགལ་ཏེ། ཐ་སྙད་སངས་རྒྱས་རང་སྣང་ལ་མེད་
ན། ཐ་སྙད་བདེན་པ་ཡང་སངས་རྒྱས་རང་སྣང་ལ་མེད་དགོས། དེ་ལྟར་ན། ཐ་སྙད་
བདེན་པ་མེད་དགོས་ཤིང་། དེ་མེད་ན་གོང་དུ་ཁྱེད་རང་གིས་དེ་ཡོད་པར་བསྒྲུབས་
- 510 -



2
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
པ་དང་དངོས་སུ་འགལ་བའི་ཕྱིར།
གཞན་ཡང་། གཟུགས་སྐུ་རྣམ་པ་གཉིས་ཀྱང་གདུལ་བྱའི་གཞན་སྣང་ཁོ་ན་ཡིན་
པར་ཐལ། ཐ་སྙད་བདེན་པ་གདུལ་བྱའི་གཞན་སྣང་ཁོ་ན་ཡིན་པའི་ཕྱིར། ཁྱོད་རང་
གི་དམ་བཅའ་འཐད་པའི་ཕྱིར། འདོད་ན། དེ་གཉིས་གདུལ་བྱའི་རྒྱུད་ལ་ཡོད་པར་ཐལ།
འདོད་པའི་ཕྱིར། ཁྱབ་པ་(༢ ༣༡བ)ཡང་དོན་གྱིས་ཁས་བླངས་པར་འཁོར་གསུམ།
ཁྱབ་པ་ཇི་ལྟར་ཁས་བླངས་ན། ཁྱེད་རང་གིས་གོང་དུ་སྔ་རབས་པ་འགོག་པའི་སྐབས་སུ།
སྐུ་དང་ཡེ་ཤེས་ལ་སོགས་པ་གཞན་སྣང་ཁོ་ན་ཡིན་ན། ཚོགས་ལམ་པའི་རྒྱུད་ལ་དེ་
རྣམས་ཡོད་པར་ཐལ་བ་དང་། སངས་རྒྱས་རང་སྣང་དང༌། གདུལ་བྱའི་སེམས་སྣང་མ་
གཏོགས་པའི་སྐུ་དང་ཡེ་ཤེས་ཡོད་པར་ཐལ་བའི་སྐྱོན་འཕངས་པ་དྲན་པར་གྱིས་ཤིག །
གཞན་ཡང་། ཁྱོད་ཀྱི་རྩ་བའི་དམ་བཅའ་དེ་མི་འཐད་དེ། ཐ་སྙད་ནི་གདུལ་བྱའི་
གཞན་ངོར་ཁས་བླངས་པ་ཙམ་མིན་གྱི་ཞེས་པ་ཙམ་གྱི་སྒྲས་སངས་རྒྱས་རང་ངོར་ཐ་
སྙད་ཁས་ལེན་པ་དཔྱད་དགོས། དེ་ལྟར་ན་ཐ་སྙད་མེད་དགོས་པའི་ཕྱིར། གཞན་ཡང་།
ཁྱོད་ཀྱིས་དམ་བཅའ་འདི་མི་འཐད་པར་ཐལ། ཐ་སྙད་ཐམས་ཅད་སངས་རྒྱས་རང་
སྣང་ལ་ཡང་ཁས་ལེན་རིགས་པའི་ཕྱིར་ཏེ། དེ་སངས་རྒྱས་རང་ལུགས་ལ་ཁས་ལེན་
རིགས་པའི་ཕྱིར། སྡོམ་པ་གསུམ་བསྟན་པའི་མདོ་ལས། འཇིག་རྟེན་ང་དང་ལྷན་ཅིག་
རྩོད་ཀྱིས། ང་ནི་འཇིག་རྟེན་དང་ལྷན་ཅིག་མི་རྩོད་དེ། འཇིག་རྟེན་ན་གང་ཡོད་
པར་འདོད་པ་དེ་ང་ཡང་ཡོད་པར་འདོད་དོ། །གང་འཇིག་རྟེན་ན་མེད་པར་འདོད་པ་དེ་
ང་ཡང་མེད་པར་འདོད་དོ། །ཞེས་གསུངས་པའི་ཕྱིར། །
གཞན་ཡང་། སངས་རྒྱས་རང་སྣང་ལ་ཐ་སྙད་མི་འཐད་ན། སངས་རྒྱས་རང་སྣང་
ལ་ཇི་སྙེད་པ་ཡང་མི་འཐད་པར་འགྱུར་ལ། དེ་ལྟར་ན་ཇི་སྙེད་པ་མཁྱེན་པའི་ཡེ་ཤེས་
རང་སྣང་ལ་ཇི་སྙེད་པ་མི་འཐད་པས། ཇི་སྙེད་པ་མེད་པར་ཐལ་བའི་སྐྱོན་ཡོད་པའི་
- 511 -



TIE
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཕྱིར། དེས་ན་ཐ་སྙད་ཐམས་ཅད་གདུལ་བྱའི་གཞན་ངོ་ཙམ་དུ་ཁས་བླངས་ (༢༣༢ན)
ནས། སངས་རྒྱས་རང་སྣང་ལ་མེད་པར་འདོད་པ་ནི། ཐ་སྙད་ཀྱི་རྣམ་གཞག་ཐམས་
ཅད་འཇིག་པར་བྱེད་པ་ཡིན་ལ། དེ་ནི་རྒྱང་འཕེན་ལས་ཀྱང་ཐ་ཆད་པའི་ཆད་མཐར་སྨྲ་
བ་ཡིན་ཏེ། རྒྱང་འཕེན་གྱིས་དབང་པོའི་མངོན་སུམ་གྱི་སྤྱོད་ཡུལ་རྣམས་ཡོད་པར་འདོད་
ལ། དེས་ནི་ཐ་སྙད་ཐམས་ཅད་མེད་པར་འདོད་པའི་ཕྱིར། ཡང་ཁྱོད་ཀྱིས། མི་རྟག་
པ་དང་། འདུས་བྱས་དང་། རྫུན་པ་དང་། བསླུ་བ་རྣམས་དོན་གཅིག་པར་གསུངས་
ཤིང་། འདི་འཕགས་པ་འོག་མའི་ལམ་བདེན་ལ་ཡོད་ཅིང་སངས་རྒྱས་ཀྱི་ཡེ་ཤེས་ལ་
མེད་པ་ཞིག་དགོས་ཞེས་པ་དང་། སངས་རྒྱས་ཀྱི་ཡེ་ཤེས་རྟག་པར་ཐལ་ཏེ། ཞེས་པ་
ནས། འདོད་ཐོག་ཏུ་བྱའོ། །ཞེས་པའི་བར་རིམ་པ་བཞིན་བཀག་ན། གཟུགས་སྐུ་
གཉིས་ཆོས་ཅན། མི་རྟག་པ་ཡིན་པར་ཐལ། འདུས་བྱས་ཡིན་པའི་ཕྱིར། རྟགས་ཚད་
མས་གྲུབ་ཅིང་། ཁྱོད་རང་གིས་ཀྱང་ཁས་བླངས་སོ། །གོང་འོག་ཀུན་ཏུ་གཟུགས་
སྐུ་འདུས་བྱས་སུ་ཁས་བླངས་པའི་ཕྱིར་རོ། །འདོད་ན་སོང་། དེ་ཆོས་ཅན། ཁྱབ་པ་འདུ་
བྱེད་ཀྱི་སྡུག་བསྔལ་ཡིན་པར་ཐལ། འདོད་པའི་ཕྱིར། འཁོར་གསུམ་ཁས་བླངས་སོ། །
ཁྱབ་པ་ནི་གོང་དུ་སྙིང་རྗེ་གསུམ་གྱིས་ཁྱད་པར་འཆད་པའི་སྐབས་སུ། ཁྱེད་རང་གིས།
དེ་ཡང་དངོས་པོར་སྨྲ་བ་དག་གིས། ཟག་མེད་ཀྱི་ཡེ་ཤེས་ཀྱང་སྐད་ཅིག་གིས་འཇིག་
པར་འདོད་པས། སྐད་ཅིག་གིས་འཇིག་པ་ཙམ་ལ་འདུ་བྱེད་ཀྱི་སྡུག་བསྔལ་དུ་མི་འདོད་
པར། ངེད་ཀྱི་དེ་ཡང་རྐྱེན་ལ་སྐྱེ་ཞེས། ཀུན་སློང་གིས། གཙོ་བོ་སྲིད་པའི་རྐྱེན་
གྱིས་འཕངས་པའི་ཕུང་(༢༣ ༢བ)པོ་ཙམ་ལ་འདོད་ཀྱང་། འདིར་ནི་རྒྱུད་བླར། བསླུ་
བའི་ཆོས་ཅན་ཕྱིར། །ཞེས་པའི་འགྲེལ་པར་མདོ་དྲངས་པ་ལས། མི་རྟག་པ་ཐམས་
ཅད་སྡུག་བསྔལ་དུ་གསུངས་པ་དང་། ཞེས་མི་རྟག་པ་ཐམས་ཅད་ལ་ཁྱབ་པ་འདུ་བྱེད་
ཀྱི་སྡུག་བསྔལ་གྱིས་ཁྱབ་པར་ཁས་བླངས་པའི་ཕྱིར། རྩ་བར་འདོད་ན། གཟུགས་སྐུ་
༢
- 512 -



I
A
ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཁྱབ་པ་འདུ་བྱེད་ཀྱི་སྡུག་བསྔལ་དུ་འདོད་པ་ལས་ཁ་འཆལ་ཆེ་བ་ཅི་ཞིག་ཡོད། གཞན་
ཡང་། འདུས་མ་བྱས་ཀྱི་ནམ་མཁའ་ཆོས་ཅན། འདུས་བྱས་ཡིན་པར་ཐལ། རྫུན་
པའི་ཡིན་པའི་ཕྱིར། ཀུན་རྫོབ་ཀྱི་བདེན་པ་ཡིན་པའི་ཕྱིར། འཁོར་གསུམ་མིན་ནམ། །
གཞན་ཡང་། རྒྱུན་མཐའི་ཡེ་ཤེས་སྐད་ཅིག་ཐ་མས་ཉེར་ལེན་བྱས་པ་ལས་བྱུང་
བའི་ཡེ་ཤེས་ཡོད་པར་ཐལ། རྒྱུན་མཐའ་ནས་རིག་པ་རྒྱུན་མི་འཆད་པའི་ཕྱིར། འདོད་
ན། དེ་ལྟ་བུའི་ཡེ་ཤེས་དེ་ཡང་རྟག་པ་ཡིན་པར་ཐལ། སངས་རྒྱས་ཀྱི་ཡེ་ཤེས་རྟག་
པ་ཡིན་པའི་ཕྱིར། རྟགས་ཁས་སོ། །འདོད་ན། རྒྱུན་མཐའི་ཡེ་ཤེས་སྐད་ཅིག་ཐ་མས་
ཉེར་ལེན་བྱས་པ་ལས་བྱུང་བའི་རྟག་པ་ཡོད་པར་འདོད་པ་ཁྱོད་ནི་རྒྱ་བོད་ཀྱི་ཚད་ལྡན་
གྱི་གྲུབ་མཐའ་སྨྲ་བ་ཀུན་ལས་ཕྱི་རོལ་ཏུ་གྱུར་པའོ། །
གཞན་ཡང་། ཁྱོད་རང་གིས་སྔ་རབས་པ་འགོག་པའི་སྐབས་སུ་རྒྱུན་མཐའི་ཡེ་
ཤེས་ཀྱི་སྤང་བྱ་རྒྱུན་གཅོད་པ་ཡིན་གྱི། ཡེ་ཤེས་རྒྱུན་གཅོད་པ་མིན་ཞེས་ཁས་བླངས་པ་
མི་འཐད་པར་ཐལ། རྒྱུན་མཐའི་ཡེ་ཤེས་ཀྱི་རྒྱུན་དུ་གྱུར་པའི་ཡེ་ཤེས་མེད་པའི་ཕྱིར།
མ་གྲུབ་ན། དེ་ལྟ་བུའི་ཡེ་ཤེས་རྟག་པ་ཡིན་པར་ཐལ། འདོད་པ་གང་ཞིག །སངས་
རྒྱས་ཀྱི་ཡེ་ཤེས་རྟག་པ་ཡིན་པའི་(༢ ༣ ༣ན)ཕྱིར། འཁོར་གསུམ། དེས་ན། རྒྱུད་བླར།
དེ་བཞིན་གཤེགས་པའི་ཆོས་སྐུ་གཙང་བདག་བདེ་དང་རྟག་པའི་ཕ་རོལ་ཏུ་ཕྱིན་པའི་
ཡོན་ཏན་བཞི་དང་ལྡན་པར་གསུངས་པས་ཡེ་ཤེས་ཆོས་སྐུ་རྟག་པར་འདོད་ན། སངས་
རྒྱས་དཀོན་ཅོག་འདུས་མ་བྱས་ ལ་སོགས་ པའི་ ཡོན་ཏན་བརྒྱད་ ལྡན་དུ་ གསུངས་
པས་འདུས་བྱས་སུ་གྱུར་པའི་སངས་རྒྱས་དཀོན་ཅོག་ཀྱང་འདུས་མ་བྱས་སུ་འདོད་
དགོས་པར་མཚུངས་སོ། །
ཡང་ཁྱོད་ཀྱིས། སྔོན་ཚེ་སྟོབས་བཅུ་བསྐྱེད་པའི་ས་ལ་ཞེས་པའི་ས་དེ་ས་བཅུ་པ་
ལ་བྱེད་པས་ནག་ཚོའི་འགྱུར་མ་དག་པར་འཆད་པ་ནི་འབྲེལ་མེད་པའི་ཕྱིར་ཏེ། ནག་
-513 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
ཚོའི་འགྱུར་ལྟར་ན་ཡང་དེའི་སྐབས་ཀྱི་ས་དེ་ས་བཅུ་པ་ལ་ཊིཀ་ཆེན་ལས་ཀྱང་བཤད་
པའི་ཕྱིར། ཡང་ཁྱོད་ཀྱིས། སེམས་འགག་པ་དེ་སྐུ་ཡིས་མངོན་སུམ་མཛད། །ཅེས་པའི་
སྐབས་སུ། སངས་རྒྱས་ཀྱི་སེམས་སེམས་བྱུང་ཡོད་ན་ཤེས་པ་དམིགས་རྣམ་མི་འདྲ་
བ་དུ་མ་ཡོད་དགོས་པས་དེ་མེད་པའི་ཕྱིར་ན་སེམས་སེམས་བྱུང་གཉིས་མེད་ཅེས་
པ་དེས། ཤེས་པ་ཙམ་ལ་སེམས་སུ་འཇོག་ས་མེད་པ་ནི་མིན་ནོ། །ཞེས་བྲིས་པས་དངོས་
འགལ་ཁས་བླངས་པ་ཡིན་ཏེ། ཇི་ལྟར་བླངས་ན། སངས་རྒྱས་ཀྱི་ས་ན་སེམས་ཡོད་
པར་ཐལ། སངས་རྒྱས་ཀྱི་ས་ན་ཤེས་པ་ཙམ་ལ་སེམས་སུ་འཇོག་པའི་སེམས་མེད་པ་
མིན་པའི་ཕྱིར། འཁོར་གསུམ།
གཞན་ཡང་། སངས་རྒྱས་ཀྱི་ས་ན་སེམས་ཡོད་པར་ཐལ། སྒྲིབ་པ་སྤངས་
པའི་སེམས་ཡོད་པའི་ཕྱིར་ཏེ། ཆོས་དབྱིངས་བསྟོད་པ་ལས། ཇི་ལྟར་མེ་ཡིས་དག་པའི་
གོས། །སྣ་ཚོགས་དྲི་མས་དྲི་མ་ཅན། །ཇི་ལྟར་མེ་(༢༣ ༣བ)ཡི་ནང་བཅུག་ན། དྲི་
མ་འཚིག་འགྱུར་གོས་མིན་ལྟར། །དེ་བཞིན་འོད་གསལ་བ་ཡི་སེམས། །འདོད་ཆགས་
ལས་སྐྱེས་དྲི་མ་ཅན། །ཡེ་ཤེས་མེ་ཡིས་དྲི་མ་བསྲེགས། །དེ་ཉིད་འོད་གསལ་བ་ཡིན་
ནོ། །ཞེས་རྡོ་རྒྱུས་ཀྱི་གོས་དྲི་མ་ཅན་མེར་བཅུག་པ་ན། མེས་དྲི་མ་འཚིག་ཀྱང་གོས་
མི་འཚིག་པ་ལྟར། སེམས་ཀྱི་དྲི་མ་ཡེ་ཤེས་ཀྱི་མེས་བསྲེགས་པ་ན། དྲི་མ་བསྲེགས་
པ་ཡིན་གྱི་འོད་གསལ་བའི་སེམས་མེད་པར་མི་འགྱུར་ཞེས་སངས་རྒྱས་ཀྱི་ས་ན་སེམས་
ཡོད་པར་གསལ་བར་གསུངས་པའི་ཕྱིར། །
གཞན་ཡང་། སངས་རྒྱས་ཀྱི་ས་ན་སེམས་ཡོད་པར་ཐལ། སངས་རྒྱས་ཀྱི་ས་ན་
ཕ་རོལ་ཏུ་ཕྱིན་པ་དྲུག་དང་། འདུན་པ་དང་། ཏིང་ངེ་འཛིན་དང་། དྲན་པ་རྣམས་ཡོད་
པའི་ཕྱིར། འདི་ཉིད་ལས། གཏོང་བ་སྦྱིན་པའི་ཕ་རོལ་ཕྱིན། །ཞེས་སོགས་ཕ་རོལ་ཏུ་
ཕྱིན་པ་དྲུག་སངས་རྒྱས་ཀྱི་ས་ན་ཡོད་པར་གསུངས་པའི་ཕྱིར་དང་། རང་འགྲེལ་དུ།
-514 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
གཟུངས་རྒྱལ་གྱིས་ཞུས་པའི་མདོ་དྲངས་པ་ལས། རིགས་ཀྱི་བུ། གཞན་ཡང་དེ་བཞིན་
གཤེགས་པའི་འདུན་པ་ཉམས་པ་མེད་དོ། །དེ་ལ་འདུན་པ་གང་ཞེ་ན། འདི་ལྟ་སྟེ། དགེ་
བའི་ཆོས་ལ་འདུན་པའོ། །ཞེས་དང་། རིགས་ཀྱི་བུ། གཞན་ཡང་། དེ་བཞིན་གཤེགས་
པའི་ཏིང་ངེ་འཛིན་ཉམས་པ་མེད་དོ། །དེ་བཞིན་གཤེགས་པའི་ཏིང་ངེ་འཛིན་གང་ཡིན་
པ་དེ་ནི་ཆོས་ཐམས་ཅད་མ་ཉམས་པ་མེད་པ་ཉིད་དང་། མི་ཉམས་པ་མིན་པ་དང་ཇི་ལྟ་
བ་བཞིན་ནོ། །རིགས་ཀྱི་བུ། གཞན་ཡང་། དེ་བཞིན་གཤེགས་པའི་ཤེས་རབ་ཉམས་
པ་མེད་པའི་ཕྱིར་རོ། །ཤེས་རབ་གང་ཞེ་ན། གང་ཆོས་ཐམས་ཅད་རབ་ཏུ་ཤེས་པ་དེས།
གཞན་གྱི་དྲིང་མི་འཇོག་པའི་ཤེས་རབ་བོ། །(༢༣༤ན)ཞེས་དང་། དེ་བཞིན་གཤེགས་
པའི་དྲན་པ་ཇི་ལྟར་ཡང་ཉམས་པ་མེད་དོ། །ཞེས་གསུངས་པའི་ཕྱིར། །
གཞན་ཡང་། སངས་རྒྱས་ཀྱི་ས་ན་སེམས་ཡོད་པར་ཐལ། དེ་ཉིད་ལས། དེ་
བཞིན་གཤེགས་པ་ནི་སེམས་ཤིན་ཏུ་སྦྱངས་པ་བརྩོན་འགྲུས་བརྩོམས་པ་བརྩོན་འགྲུས་
ཀྱི་བསྔགས་པ་སྨྲ་བ་དེས། ཞེས་དེ་བཞིན་གཤེགས་པས་སེམས་ཡོད་པར་གསལ་བར་
གསུངས་པ་དང་། ཡིད་ཀྱི་ལས་ཐམས་ཅད་ཡེ་ཤེས་ཀྱི་སྔོན་དུ་འགྲོ་ཞིང་ཡེ་ཤེས་ཀྱི་
རྗེས་སུ་འབྲང་བ་ཞེས་པའི་དེ་བཞིན་གཤེགས་པས་ཡིད་ཀྱི་ལས་ཡོད་པར་གསལ་བར་
གསུངས་པའི་ཕྱིར། འདི་དག་ནི་མཚོན་པ་ཙམ་ཡིན་གྱིས། ངེས་དོན་གྱི་མདོ་རྣམས་
དང༌། འཕགས་པ་ཡབ་སྲས་ཀྱི་དབུ་མའི་གཞུང་རྣམས་ལས། སངས་རྒྱས་ཀྱི་ས་
ན་སེམས་སེམས་བྱུང་ཡོད་པ་དང་། སངས་རྒྱས་ཀྱི་ཡེ་ཤེས་རྒྱུ་རྐྱེན་ལས་བྱུང་བ་དང་།
དེས་ཀྱང་རང་འབྲས་བསྐྱེད་པ་སོགས་ཀྱི་རྣམ་གཞག་མཐའ་ཡས་པ་གསུངས་པས།
སངས་རྒྱས་ཀྱི་སར་སེམས་བྱུང་མེད་པ་དང་། སངས་རྒྱས་ཀྱི་ཡེ་ཤེས་རྟག་པར་འདོད་
པ་ནི་ནོར་བ་ཆེན་པོའོ། །གལ་ཏེ་སངས་རྒྱས་ཀྱི་སར་སེམས་སེམས་བྱུང་མེད་པ། འདིར།
སེམས་འགགས་པ་དེ་སྐུ་ཡིས་མངོན་སུམ་མཛད། །ཅེས་དང་། དེའི་འགྲེལ་པར། དེ་
-515 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ལྟར་ན་ཡེ་ཤེས་ཀྱི་ཡུལ་དེ་ཁོ་ན་ཉིད་ལ་རྣམ་པ་ཐམས་ཅད་དུ་དེའི་ཡུལ་ཅན་སེམས་དང་
སེམས་ལས་བྱུང་བ་རྣམས་མི་འཇུག་པས། ཞེས་པའི་དོན་ཡིན་ནོ་སྙམ་ན། དེ་ནི་
མི་འཐད་དེ། སངས་རྒྱས་ཀྱི་སར་སེམས་དང་སེམས་ལས་བྱུང་བའི་རྣམ་རྟོག་འགག་
པ་དང་། དེ་ཉིད་དེ་ཁོ་ན་ཉིད་ཀྱི་དོན་ལ་མི་འཇུག་པའི་དོན་ཡིན་པའི་ཕྱིར། ཚིག་
གསལ་ལས། རྣམ་པར་རྟོག་པ་ནི་སེམས་ཀྱི་རྒྱུ་བ་(༢༣༤ བ)ཡིན་ལ་དེ་དང་བྲལ་བའི་
ཕྱིར། ཞེས་སེམས་ཀྱི་རྒྱུ་བ་རྣམ་རྟོག་ཏུ་གསུངས་ཤིང་། འདི་ཉིད་ལས། ཞི་སྐུ་དཔག་
བསམ་ཤིང་ལྟར་གསལ་གྱུར་ཅིང་། །ཡིད་བཞིན་ནོར་བུ་ཇི་བཞིན་རྣམ་མི་རྟོག །ཅེས་
དང་། དེའི་འགྲེལ་པར། སེམས་དང་སེམས་ལས་བྱུང་བ་དང་བྲལ་བའི་ཕྱིར་རོ། །ཞི་
བའི་རང་བཞིན་ཅན་ཡིན་ཡང་སེམས་ཅན་གྱི་དོན་མཛད་པར་སྤྱོད་པ་གསལ་བར་བྱེད་
པ་ནི། འདི་རྣམ་པར་མི་རྟོག་པ་ཉིད་ཡིན་དུ་ཟིན་ཀྱང་དཔག་བསམ་གྱི་ཤིང་དང་ཡིད་
བཞིན་གྱི་ནོར་བུ་ལྟར། ཇི་ལྟར་མངོན་པར་འདོད་པར་རྒྱུ་བ་ཉིད་དོ། །ཞེས་ཞི་བའི་དོན་
སེམས་སེམས་བྱུང་དང་བྲལ་བ་ལ་བཤད་ནས་སེམས་སེམས་བྱུང་དང་བྲལ་བའི་རྣམ་
པར་མི་རྟོག་པའི་ཞི་བ་ཡིན་དུ་ཟིན་ཀྱང་། ཡིད་བཞིན་གྱི་ནོར་བུ་དང་དཔག་བསམ་གྱི་
ཤིང་ལྟར་འགྲོ་བའི་དོན་བྱེད་པར་གསུངས་པས། སེམས་སེམས་བྱུང་དང་བྲལ་བ་རྣམ་
རྟོག་མེད་པའི་དོན་དུ་གསལ་བར་གསུངས་པ་དང་། ཡང་ཚིག་གསལ་ལས། མདོ་
ལས་དོན་དམ་པའི་བདེན་པ་གང་ཞེ་ན། གང་ལ་སེམས་ཀྱི་རྒྱུ་བ་ཡང་མེད་ན། ཡི་གེ་
རྣམས་ལྟ་སྨོས་ཀྱང་ཅི་དགོས་ཞེས་གསུངས་སོ། །དེ་ལྟར་ན་རྣམ་པར་རྟོག་པ་མེད་པ་ཡིན་
ནོ། །ཞེས་སེམས་སེམས་བྱུང་གི་རྒྱུ་བ་རྣམ་རྟོག་ལ་གསལ་བར་གསུངས་པའི་ཕྱིར། ཡང་
ཁྱོད་ཀྱིས། འགྲེལ་བཤད་དུ་སངས་རྒྱས་ཐམས་ཅད་ཀྱི་ཆོས་སྐུ་ཡིན་པར་བཤད་པའི་
དོན་ནི། འདིར་འབྱུང་བའི་འབྲས་བུའི་རྣམ་གཞག་རྣམས་ནི་སངས་རྒྱས་སྤྱིའི་དབང་དུ་
བྱས་པ་ཡིན་པ་དེ་རིང་སངས་རྒྱས་པ་ལྟ་བུ་ཞིག་ལ་ཚང་དགོས་ལ། དེ་ལྟར་ན་སངས་
- 516 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
རྒྱས་དེའི་སྤྲུལ་སྐུ་འབྱུང་བའི་རྒྱུ་ཆོས་སྐུ་དེ་སངས་རྒྱས་གཞན་རྣམས་ཀྱི་ཆོས་སྐུ་དབྱེར་
མེད་གཅིག་ཡིན་པས་དེའི་ཐོག་མའི་ཚད་བཟུང་བ་སྟེ་(༢༣༥ན)དེ་ལས་གཞན་དུ་དེ་
རིང་སངས་རྒྱས་པའི་ཆོས་སྐུའི་ཐོག་མ་དེ་རིང་ཡིན་ན། དེ་ལྟ་བུའི་སངས་རྒྱས་འབྱུང་
བར་མི་འགྱུར་ཏེ། དེ་ལ་འདི་ནས་བཤད་པའི་དུས་ཀྱི་ཁྱད་པར་མ་ཚང་བའི་ཕྱིར། ཞེས་
བྲིས་པ་དང༌། ཊཱིཀ་ཆེན་ལས། སངས་རྒྱས་ཐམས་ཅད་ཀྱི་ཆོས་སྐུ་གཅིག་ཡིན་
ན། སངས་རྒྱས་སྔ་མ་རྣམས་སངས་རྒྱས་པའི་ཚེ་སྔར་སངས་མ་རྒྱས་པ་དང་། འཚང་རྒྱ་
རྒྱུའི་ཆོས་སྐུ་ཡང་སྔོན་དུ་ཐོབ་ཟིན་པས་ཤིན་ཏུ་འགལ་བའི་ཕྱིར། ཞེས་གསུངས་པ་ལ།
ཁྱོད་ཀྱིས། ཊིཀ་ཆེན་ལས་དེ་ལྟར་བཤད་པ་ནི། རྩ་བར་གསང་བ་འདི་བཤད་པར་མི་
བྱ་བའི་ཡུལ་དུ་སོང་སྟེ། རྒྱུ་མཚན་དེ་གཉིས་བཟུང་ནས་གཞན་ངོར་དེ་རིང་སངས་རྒྱས་
པ་ལྟ་བུ་ཞིག་གིས་ཆོས་སྐུའི་ཐོག་མ་ཚད་བཟུང་དུ་མེད་པ་བློར་མ་ཤོང་ནས་སངས་
རྒྱས་ཀྱི་ཆོས་སྐུ་གཅིག་ཡིན་ཞེས་སྐུར་པ་བཏབ་འདུག་པའི་ཕྱིར་རོ། །ཞེས་བྲིས་པ་
རྣམས་ནི། ལུང་རིགས་དང་འགལ་ཞིང་ཁས་བླངས་ནང་འགལ་བར་སྣང་སྟེ། ཇི་
ལྟར་འགལ་ན། དེ་རིང་སངས་རྒྱས་པའི་སངས་རྒྱས་འཕགས་པ་དེས་འདིར་བཤད་
པའི་སྐུ་གསུམ་ཀ་ཐོབ་པར་ཐལ། དེ་སངས་རྒྱས་ཡིན་པ་ནི་གང་ཞིག །འདིར་བཤད་
པའི་འབྲས་བུའི་རྣམ་གཞག་སངས་རྒྱས་སྤྱིའི་དབང་དུ་བྱས་པ་ཡིན་པའི་ཕྱིར། འདོད་
ན། དེས་སྐུ་གསུམ་ཀ་དེ་རིང་ཐོབ་པར་ཐལ། དེ་དེ་རིང་སངས་རྒྱས་པ་གང་ཞིག །སྐུ་
གསུམ་ཐོབ་པ་དེ་སངས་རྒྱས་སྤྱིའི་དབང་དུ་བྱས་པའི་ཕྱིར། རྟགས་གཉིས་དངོས། འདོད་
ན། དེས་དེ་རིང་ཆོས་སྐུ་ཐོབ་པར་ཐལ། འདོད་པའི་ཕྱིར། འདོད་མི་ནུས་ཏེ། དེས་
བསྐལ་པ་དཔག་ཏུ་མེད་པའི་སྔ་རོལ་ཏུ་ཆོས་སྐུ་ཐོབ་པའི་ཕྱིར། དེའི་ཆོས་(༢༢༥བ)
སྐུའི་བསྐལ་པ་དཔག་ཏུ་མེད་པའི་སྔ་རོལ་ཏུ་སངས་རྒྱས་པའི་སངས་རྒྱས་ཀྱི་ཆོས་
སྐུ་དང་དབྱེར་མེད་པའི་ཕྱིར། གཞན་ཡང་། དེ་རིང་གསར་དུ་སངས་རྒྱས་པའི་སངས་
- 517-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
རྒྱས་ཀྱི་ཆོས་སྐུའི་ཐོག་མ་དེ་རིང་ཡིན་པར་ཐལ། དེས་གཟུགས་སྐུ་ཐོབ་པའི་ཐོག་མ་དེ་
རིང་གང་ཞིག །དེས་སྔར་བཤད་པའི་སྐུ་གསུམ་ཅིག་ཅར་དུ་ཐོབ་པའི་ཕྱིར། དང་པོ་
གྲུབ་སྟེ། དེས་སངས་རྒྱས་ཐོབ་པའི་ཐོག་མ་དེ་རིང་ཡིན་པའི་ཕྱིར། གཉིས་པ་གྲུབ་སྟེ།
ཁྱེད་རང་གིས་སྤྲུལ་སྐུ་འབྱུང་བའི་རྒྱུ་ནི་སྔར་བཤད་པའི་སྐུ་གསུམ་ཅིག་ཅར་བརྙེས་
པ་དེ་ཉིད་ཡིན་ལ། ཞེས་ཁྱོད་རང་གིས་གོང་དུ་བཤད་པའི་ཕྱིར། གཞན་ཡང་། ཁྱོད་
ཀྱིས་རང་བཞིན་རྣམ་དག་གི་ཆོས་དབྱིངས་གློ་བུར་གྱི་དྲི་མ་ཟད་པའི་ཚེ་དེ་ཉིད་སངས་
རྒྱས་དངོས་སུ་མཐོང་བས་དེའི་ཐོག་མ་མེད་ཅེས་བཤད་པ་དེ་མི་འཐད་པར་ཐལ། རང་
བཞིན་རྣམ་དག་སངས་རྒྱས་གང་ཞིག །ཆོས་སྐུའི་ཐོག་མ་ཡོད་པའི་ཕྱིར། འཁོར་གསུམ།
རྟགས་དང་པོ་ཁས་བླངས་སོ། །རང་བཞིན་རྣམ་དག་གདོད་ནས་སངས་རྒྱས་ཡིན་པ་
དང༌། ཞེས་ཁྱོད་རང་གིས་བཤད་པའི་ཕྱིར། ཞེས་པ་ཡང་ཁས་བླངས་པ་ནི། ཁྱོད་རང་
གིས་བཤད་མ་ཐག་པ་དེའི་མཇུག་ཏུ། དེའི་ཐོག་མ་མེད་པ་གསང་བ་ཡིན་པ་ནི། སངས་
རྒྱས་ཐོག་མ་ཐ་མ་མེད། །དང་པོའི་སངས་རྒྱས་རྒྱུ་མེད་པ། །ཞེས་དྲངས་པའི་ཕྱིར།
གཞན་ཡང་། སེམས་ཅན་ཐམས་ཅད་འབད་མེད་དུ་གྲོལ་བར་ཐལ། སེམས་ཅན་ཐམས་
ཅད་ཀྱི་རྒྱུད་ལ་སངས་རྒྱས་ཡོད་པའི་ཕྱིར་ཏེ། སེམས་ཅན་ཐམས་ཅད་ཀྱི་རྒྱུད་ལ་རང་
བཞིན་རྣམ་དག་ཡོད་པ་གང་ཞིག །དེ་སངས་རྒྱས་ཡིན་པའི་ཕྱིར། ཁྱོད་ལྟར་ན་སངས་
རྒྱས་ཐོབ་པ་དང་མ་ཐོབ་པའི་ས་(༢༣༦ན)མཚམས་ཀྱང་བཞག་ཏུ་མེད་པར་འགྱུར་ཏེ།
མ་འོངས་པ་ན་སངས་རྒྱས་ཐོབ་འགྱུར་གྱི་སེམས་ཅན་རྣམས་ཀྱིས་ཀྱང་སངས་རྒྱས་
ཟིན་གྱིས་ཆོས་སྐུ་དབྱེར་མེད་གཅིག་ཏུ་འདོད་པ་ནི། སེར་སྐྱ་པས་སྤྱི་གཙོ་བོ་རྟག་
པ་དང་རྣམ་འགྱུར་ཐམས་ཅད་ཀྱི་བདག་པོར་ཁས་བླངས་པ་དང་ཁྱད་པར་མི་འདུག་
པས། འདི་ལྟ་བུའི་གསང་ཚིག་ནི་ཐར་འདོད་རྣམས་ཀྱི་རྣ་བར་བསྒྲག་པར་བྱ་བ་མིན་
པས། ཐར་འདོད་རྣམས་དེ་བསྙད་པའི་ཡུལ་མ་ཡིན་པ་བདེན་པར་སྣང་ངོ༌། །
- 518 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
ཡང་ཁྱོད་ཀྱིས་ཊིཀ་ཆེན་དུ། ཟླ་བའི་ཞབས་ཀྱིས་འཕགས་པ་ཡབ་སྲས་ཀྱི་དགོངས་
པ་འགྲེལ་ཚུལ་འདི། སེམས་ཙམ་པར་མ་ཟད་དབུ་མ་རང་རྒྱུད་པ་རྣམས་ཀྱི་ལུགས་དང་
ཡང་ཐུན་མོང་མིན་པར་གསུངས་པ་ལ། དེ་མི་འཐད་དེ། འདིར་རང་རྒྱུད་པ་ལ་ཟུར་ཟ་
བ་ཡིན་ན་བསྟན་བཅོས་གཞན་ལས་སྐྱེ་བ་སྔ་ཕྱི་གཉིས་སོ་སོར་སོང་བས་དཔེ་དོན་
མི་འགྲིག་པའི་ཕྱིར་དང་། ཞེས་སོགས་བློ་མ་ཞིག་པའི་དགག་པ་བྲིས་པ་ལ་ལན་གཞན་
བརྗོད་དགོས་པར་མི་འདུག །རང་འགྲེལ་ལས། ཇི་ལྟར་དབུ་མའི་བསྟན་བཅོས་མ་
རྟོགས་པར་བསྟན་བཅོས་གཞན་ལ་སྟོང་པ་ཉིད་ཅེས་བྱ་བའི་ཆོས་འདི་ཕྱིན་ཅི་མ་ལོག་
པར་མི་བརྗོད་པ་དེ་བཞིན་དུ། ཁོ་བོ་ཅག་གིས་འདིར་ལུགས་གང་ཞིག་བརྒལ་ལན་དང་
བཅས་པར་བསྙད་པའི་ལུགས་འདི་ནས་འབྱུང་བ་དེ་ཡང་སྟོང་པ་ཉིད་ཀྱིས་ཆོས་ལྟར་
བསྟན་བཅོས་གཞན་ན་མེད་དོ་ཞེས་མཁས་པ་རྣམས་ཀྱིས་ངེས་པར་མཛད་དུ་གསོལ།
ཞེས་དཔལ་ལྡན་ཟླ་བ་རང་ཉིད་ཀྱིས་རྩ་ཤེའི་དགོངས་པ་འདི་འགྲེལ་ཚུལ་སེམས་ཙམ་
པ་དང་རང་རྒྱུད་པ་སོགས་ཀྱི་(༢༣༦བ)འགྲེལ་ཚུལ་གཞན་ཐམས་ཅད་ལས་ཐུན་མོང་
མིན་པར་གསུངས་པ་འདི་ལུང་རིགས་ཀྱི་སྒྲུབ་བྱེད་ཕུལ་དུ་བྱུང་བ་ཡིན་ནོ། །
གསུམ་པ་དེ་དག་གི་དོན་བསྡུས་ཏེ་ཕྱིན་ཆད་བག་ཡོད་པར་གདམས་པ་ནི། གདུལ་
བྱའི་དགའ་མའི་སེམས་ཀྱི་ཀུན་གསལ་མར། །རབ་འབྱམས་རྒྱལ་བའི་ཡེ་ཤེས་མཚན་
དཔེ་ཡི། །དཀྱིལ་འཁོར་གཟུགས་སྐུར་ཤར་བ་ཉིན་མོར་བྱེད། །འཕྲིན་ལས་འོད་སྟོང་
འཕྲོ་བས་ཕན་བདེ་ཡི། །པདྨོའི་འཛུམ་འཕྲེང་ཕྱོགས་བཅུར་རྒྱས་བྱེད་ཅིང་། །འགྲོ་བའི་
མུན་པ་མ་ལུས་སེལ་བ་ཡི། །ཐུབ་དབང་ནམ་མཁའི་ནོར་བུ་སྲས་བཅས་ལ། །སྒོ་གསུམ་
གུས་པ་ཆེན་པོས་བདག་ཕྱག་འཚལ། །ཐུབ་དབང་བསྟན་པའི་སྙིང་པོ་མཐའ་བྲལ་
ལམ། །གསལ་བྱེད་མཆོག་ཏུ་རྒྱལ་བས་ལུང་བསྟན་པ། །འཕགས་མཆོག་ཀླུ་སྒྲུབ་ཡབ་
སྲས་ཐམས་ཅད་དང་། །རྒྱལ་བ་མཆོག་དང་ཀླུ་སྒྲུབ་ཡབ་སྲས་ཀྱི། །ལམ་སྲོལ་ཕྱེ་ནས་
- 519 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽ །
འགྲོ་རྣམས་ཐར་པ་ཡི། །རིན་ཆེན་གླིང་དུ་འཁྲིད་མཛད་ཙོང་ཁ་པ། །སྲས་དང་བཅས་
ལ་སྙིང་ནས་གུས་པས་འདུད། །བསྟན་པའི་སྙིང་པོ་མཐའ་བྲལ་དབུ་མའི་ལམ། །གསལ་
བྱེད་བློ་བཟང་ལེགས་བཤད་འོད་སྟོང་གིས། །ཡོན་ཏན་ཀུན་རྟེན་ཐུབ་བསྟན་ནོར་འཛིན་
མ། །ཕན་བདེའི་འོད་ཀྱིས་རབ་འགེངས་ཙོང་ཁ་པའི། །འཕྲིན་ལས་འོད་སྟོང་འཛམ་
གླིང་ཁྱབ་གྱུར་ཏེ། །ཐུབ་བསྟན་ཆུ་སྐྱེས་འདབ་མ་ཁ་ཕྱེ་ནས། །སྐལ་བཟང་བུང་བ་
མཐའ་དག་ལམ་བཟང་གིས། །སྦྲང་རྩིའི་བཅུད་ཀྱིས་ལུས་སྟོབས་རབ་རྒྱས་ཤིང་། །
དུག་གསུམ་མུན་པ་མིང་གི་ལྷག་མར་མཛད། །དེ་ཚེ་ནག་ཕྱོགས་འབྱུང་པོས་རབ་བསྐྱོད་
པའི། །(༢༣༧ན)མཁས་རློམ་ཆུ་འཛིན་ནག་པོ་རབ་འཁྲིགས་ཏེ། །དམ་པ་སྨོད་པའི་
ངན་སྨྲ་སྤྲིན་གྱི་སྒྲ། །དྲག་པོ་སྒྲོག་ཅིང་ཕྲག་དོག་གློག་འཕྲེང་འཁྱུག །ཉེས་བཤད་མེ་
ཆར་འབེབས་པས་ཕན་བདེ་འཇོམས། །དེ་ཉིད་མ་བཟོད་མཐའ་བྲལ་ལམ་བཟང་ལ། །
རིག་སྔགས་འཆང་ཞིང་རྣམ་དག་ལུང་རིགས་ཀྱིས། །དྲག་སྔགས་ཆེར་སྒྲོག་ཡོངས་འཛིན་
དམ་པ་ཡིས། །ལུང་རིགས་སྔགས་སྒྲ་དྲག་པོས་མཁས་རློམ་གྱི། །སྤྲིན་ནག་ཁོར་ཡུག་
ལྕགས་རིའི་བར་དུ་བསྐྲད། །རྒྱལ་བ་གཉིས་པའི་ལེགས་བཤད་འོད་སྟོང་གསལ། །
ཕན་བདེའི་ལོ་ཏོག་ཆེས་ཆེར་རྒྱས་གྱུར་ཏེ། །ཐར་འདོད་སྐལ་བཟང་དོན་ཀུན་གྲུབ་
པར་འགྱུར། །བློ་གསལ་གཟུར་གནས་རྣམས་ལ་ཕན་པའི་གཏམ། །སྨྲས་པ་འདི་དག་
ཡིད་ལ་གཅགས་པར་མཛོད། །དལ་བའི་རྟེན་ཐོབ་བསྟན་དང་མཇལ་དུས་འདིར། །
སྡུག་བསྔལ་རྦ་ཀློང་གཡོ་བའི་སྲིད་མཚོ་ལ། །ཐབས་ཤེས་ཟུང་དུ་འབྲེལ་བའི་གྲུ་ཆེན་
གྱིས། །བརྒལ་ནས་ཐར་པའི་ནོར་བུ་ལེན་པར་གཅེས། །ཟབ་དོན་འབྲེལ་བར་རྒྱལ་
བས་ལུང་བསྟན་པའི། །རྒྱལ་བའི་སྲས་པོ་ཀླུ་སྒྲུབ་སྙིང་པོ་ཡིས། །རྒྱལ་བའི་དགོངས་པ་ཇི་
བཞིན་ཕྱེ་མོད་ཀྱི། །ལྟ་བའི་སྙིགས་མ་མཚོ་ལྟར་བརྡོལ་གྱུར་པས། །ཁ་ཅིག་རྟག་ལྟ་རི་
བོའི་སྤོ་ལ་འཛེག །གཞན་དག་མི་བཟད་ཆད་པའི་གཡང་ལ་ལྕེབས། །ཀུན་ཀྱང་དབུ་
- 520 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མའི་ལམ་འདི་རིང་དུ་སྤངས། །ཐུབ་བསྟན་ནོར་བུ་དྲི་མས་སྦགས་དུས་འདིར། །འགྲོ་
བའི་དེད་དཔོན་བློ་བཟང་དགེ་བའི་བཤེས། །སྨོན་ལམ་དབང་གིས་བྱང་གི་ཕྱོགས་འདིར་
བྱོན། །ཐུབ་(༢༣༧བ)བསྟན་ནོར་བུ་ཀུན་ནས་གསལ་བར་མཛད། །གང་དག་སྲིད་
པའི་མཚོ་ལས་བརྒལ་འདོད་ཀྱང་། །སྲིད་པའི་རྩ་བ་དྲུངས་ནས་འབྱིན་པ་ཡི། །བདག་
མེད་རྟོགས་པའི་ལམ་བཟང་མི་བསྒོམ་པར། །ཡིད་བྱེད་འགོག་པ་ཧྭ་ཤང་ལྟ་བ་ལ། །
མཆོག་ཏུ་བཟུང་ནས་འབད་ནས་སྒོམ་བྱེད་རྣམས། །ཆུ་འདོད་སྨིག་རྒྱུ་རྙོག་པར་བྱེད་
དང་མཚུངས། །ཚད་ལྡན་མཁས་པའི་གཞུང་དང་མི་མཐུན་པའི། །ལམ་ལ་འབད་པ་
སྦུན་པ་འཕྱར་དང་མཚུངས། །ཀུན་བརྟགས་གྲུབ་པའི་ཆགས་སྡང་ལ་བརྟེན་ནས། །
གཞན་ཕྱོགས་རིས་སུ་བཅད་ནས་སྨོད་བྱེད་པ། །དམ་ཆོས་སྤོང་བའི་ལས་ངན་གསོག་
པ་ཡིན། །ཐར་འདོད་རྣམས་ཀྱིས་འཁྲུལ་མེད་ལམ་བཟང་ལ། །འབད་ཅིང་དག་སྣང་
ཕྱོགས་མེད་སྦྱོང་བ་འདི། །ནམ་ཞིག་གཏན་གྱི་འདུན་མ་ཡིན་པར་གོ །ཐར་འདོད་ཐར་
པའི་ལམ་ལ་འགོད་པའི་ཕྱིར། །ལོག་རྟོག་ལུང་དང་རིགས་པས་སེལ་བ་ནི། །བསྟན་
ལ་ཕན་པའི་དགག་བསྒྲུབ་ཡིན་མོད་ཀྱི། །རང་གཞན་གྲུབ་མཐའི་ཆགས་སྡང་ལ་བརྟེན་
ནས། །སྐྱེས་བུ་དམ་པ་རྣམས་དང་དེ་ཡི་ལུགས། །སྨད་པའི་དགག་བསྒྲུབ་འདི་
རྣམས་དམྱལ་བའི་རྒྱུ། །ཐར་འདོད་རྣམས་ཀྱིས་དགག་བསྒྲུབ་གནས་འདི་ལ། །བག་
ཡོད་བསྟེན་ནས་བླང་དོར་མཛད་འཚལ་ལོ། །དེ་ཕྱིར་མཐའ་བྲལ་ལམ་བཟང་ལྷ་ཡི་
ལམ། །རྒྱལ་བ་གཉིས་པའི་མཁྱེན་བརྩེའི་འོད་སྟོང་གིས། །གསལ་བར་བྱས་ཚེ་མཁས་
རློམ་དུ་མ་ཡི། །ལོག་རྟོག་ཐུན་མཚམས་མུན་པས་བསྒྲིབས་པ་ན། །ཡོངས་འཛིན་དམ་
པའི་ལེགས་བཤད་འོད་དཀར་གྱིས། །ལོག་རྟོག་མུན་པ་སེལ་བའི་ཆ་ཤས་(༢༣༨ན)
རྣམས། ཡོངས་སུ་རྫོགས་པར་བདག་གིས་བགྱིས་འདི་ལ། ཟབ་མོའི་ཤེས་བྱ་བྱིས་བློས་
རྟོགས་དཀའ་བས། །མ་རྟོགས་ལོག་རྟོག་ནོངས་པའི་ཚོགས་མཆིས་ན། །འཕགས་དང་
- 521 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
དམ་པ་རྣམས་ལ་བཟོད་པར་གསོལ། །དེ་ལས་ཐོབ་པའི་རབ་དཀར་གང་གཱའི་རྒྱུན། །
འཁོར་འདས་རྣམ་དཀར་ཆུ་ཀླུང་དཔག་མེད་དང་། །ལྷན་ཅིག་ཀུན་མཁྱེན་རྒྱ་མཚོར་
ཞུགས་གྱུར་ཏེ། །སྐུ་གསུམ་ཆུ་གཏེར་ཆེ་དང་དབྱེར་མེད་ཤོག །ཅེས་ཟབ་མོ་སྟོང་པ་
ཉིད་ཀྱི་ལྟ་བ་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ་ཞེས་བྱ་
བ། རྗེ་བཙུན་འཇམ་པའི་དབྱངས་དང་དབྱེར་མེད་པའི་དཔལ་ལྡན་བླ་མ་དམ་པ་རྗེ་
བཙུན་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་འཕྲོ་ཅུང་ཟད་ལུས་འདུག་
པ་འཕྲོས་ལུས་པ་མི་མཛེས་པར་འདུག་པས། འཕྲོ་ལུས་ཁྱོད་ཀྱིས་གྱིས་ཤིག་ཅེས། ས་
སྐྱོང་མིའི་དབང་པོ་རིག་གནས་མཐའ་དག་ལ་མཁྱེན་པ་རྒྱས་ཤིང་བསོད་ནམས་ཆེན་
པོའི་སྟོབས་ཀྱིས་ས་ཆེན་པོ་ལ་མངའ་བསྒྱུར་བའི་ཆོས་རྒྱལ་ཆེན་པོ་བཀྲ་ཤིས་ཀྱི་མཚན་
ཅན་གྱིས་བཀའ་ལུང་ནན་ཆེར་གནང་བ་དང་། སྡེ་སྣོད་འཛིན་པ་དུ་མས་ཀྱང་དེ་ལྟར་
གྱིས་ཤིག་ཅེས་གསུངས་པ་རྣམས་དང་དུ་བླངས་ཏེ། དབུ་མའི་གཞུང་ལུགས་མང་དུ་
ཐོས་ཤིང་བླ་མ་དམ་པའི་བཀའ་དྲིན་ལས་འཕགས་པ་ཡབ་སྲས་ཀྱི་ལུགས་བཟང་
ལ་དང་བ་ཐོབ་པའི་ཤཱཀྱའི་དགེ་སློང་བདེ་ལེགས་ཉི་མས་འཕགས་པ་འཇིག་རྟེན་དབང་
ཕྱུག་གི་གནས། ། ཕ་བོང་ཁར་སྦྱར་བ་འདིས་ཀྱང་བསྟན་པ་རིན་པོ་ཆེ་དར་ཞིང་རྒྱས་
པ་དང་འགྲོ་བ་མཐའ་དག་ལ་ཕན་པ་རྒྱ་ཆེན་པོ་འབྱུང་(༢༣༨བ)བར་གྱུར་ཅིག །
རྒྱལ་ཀུན་ཤེས་རབ་རལ་གྲི་རྣོན་པོའི་མཚོན། །རྣམ་དཔྱོད་དཔུང་པས་བཏེག་
ནས་ཐུབ་བསྟན་གྱི། །ལོག་རྟོག་དྲ་བ་གཅོད་མཛད་ཙོང་ཁ་པ། །འཇམ་དཔལ་རྡོ་རྗེ་
ངུར་སྨྲིག་ཟློས་གར་མཁན། །ཕྲ་ཞིབ་མཛངས་པའི་ནོར་བུ་ཀེ་ཏ་ཀས། །ལན་བརྒྱར་
དྲུངས་པའི་ཁྱོད་གསུང་དྭངས་པའི་ཆུར། །འཁྲུལ་བའི་རྙོག་མ་ཀུན་མཁྱེན་ཡེ་ཤེས་
ཀྱིས། །ཕྲ་རབ་རྡུལ་ཙམ་གཟིགས་པའི་གནས་མ་གྱུར། །འོན་ཏེ་བྱེ་བྲག་སྨྲ་བས་ཤེར་
ཕྱོགས་རྣམས། །ཐུབ་གསུང་མིན་ཞེས་རྒོལ་བ་དེ་བཞིན་དུ། །གཞུང་ལུགས་མང་ཐོས་
-522 -



ཟབ་མོ་སྟོང་པ་ཉིད་ལ་ལོག་རྟོག་འགོག་པར་བྱེད་པའི་བསྟན་བཅོས་ལྟ་ངན་མུན་སེལ།
མཁས་པ་གོ་ཤཱག་གིས། །རྒྱལ་བ་གཉིས་པའི་གསུང་ལ་རྣམ་པར་བཤུང་། །ཚུལ་དེར་
མ་བཟོད་འཇམ་དབྱངས་ཆེས་དགའ་བའི། །བློ་གྲོས་རྣམ་པར་ཡངས་པའི་བཤེས་
གཉེན་དང་། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། །རྩོད་ལན་རྡོ་རྗེའི་
ཐོག་གི་རྗེས་འགྲོ་མཛད། །ཕན་ཚུན་དམ་བཅའ་འགོག་པའི་ལུང་རིགས་ཀྱིས། །ཐལ་
འགྱུར་འཕེན་པ་རྒྱ་བོད་མཁས་པའི་ལུགས། །སྨོད་ཚིག་ཀུ་རེའི་ཚུལ་སྨྲ་རྟོག་གེ་ཡི། །
ངང་ཚུལ་ཡིན་གྱིས་འཁོན་དུ་འཛིན་རྣམས་རྨོངས། །མི་བསྲུན་བརླང་པོར་སྤྱོད་སེམས་
མི་ལྡན་ཡང་། །རང་བསྟན་གྲུབ་མཐའི་ཁ་འཛིན་ཆེད་ཙམ་དུ། །སེར་འབྲས་ཆོས་རྗེ་
རྣམ་གཉིས་ལེགས་བཤད་སྨན། །འཛད་མེད་པར་གྱི་ཟ་མ་ཏོག་འདིར་འཁྱིལ། །དགེ་
དེས་ཕྱག་རྒྱ་བ་སོགས་གྲུབ་མཐའ་ ཡིས། །མ་བསླད་མཉམ་མེད་རི་བོ་དགའ་ལྡན་
པའི། །རིང་ལུགས་སྤྱི་དང་ཁྱད་པར་དབུ་མ་ཡི། །མིང་དོན་འཁྲུལ་མེད་བསྟན་པ་རྒྱས་
གྱུར་ཅིག །ཅེས་རྒྱལ་བ་གཉིས་པ་ཙོང་ཁ་པ་ཆེན་པོའི་གསུང་རབ་རིན་པོ་ཆེ་ལ། དཔལ་
ལྡན་ས་སྐྱ་པའི་བསྟན་འཛིན་ཀུན་མཁྱེན་གོ་རམས་པ་དང་། པཎ་ཆེན་ཤཱཀ་མཆོག་
གཉིས་ཀྱིས་རྩོད་ཅིང་། དེ་ལན་སེར་འབྲས་ཆོས་རྗེ་འཇམ་དཔལ་དབྱངས་དང་ཞལ་མི་
གཉིས་པ་རྣམ་གཉིས་ཀྱིས་ (༢༣༩ན)མཛད་པ་མཐའ་དག །འཕགས་བོད་པཎ་གྲུབ་
རྣམས་ཀྱི་རྣམ་པར་ཐར་པ་དང་མཚུངས་པ་ཁོ་ན་ཡིན་པས་རྗེས་སུ་ཡི་རང་བའི་ཡུལ་དུ་
གྱུར་ལ། རྩོད་པའི་ཡི་གེ་རྣམས་པར་དུ་འཁོད་འདུག་ནའང་། རྩོད་ལན་པར་དུ་མ་འཁོད་
པས་དཔེ་རྒྱུན་དཀོན་པས་ཐལ་མོ་ཡ་གཅིག་ལྟར་དུ་སོང་བས་ཆོས་སྦྱིན་མི་ཟད་པའི་
ཆེད། དགའ་ལྡན་ཕུན་ཚོགས་གླིང་དུ་པར་དུ་བསྐྲུན་ཚེ་ཟ་ཧོར་གྱི་བནྡྷེས་སྦྱར་བའི་ཡི་
གེ་པ་ནི་ཆང་ཁྱིམ་པ་ངག་དབང་མཁྱེན་བརྩེའོ། །རྒྱལ་ཀུན་ཡབ་གཅིག་འཇམ་དཔལ་
ངུར་སྨིག་གར། །བསྒྱུར་མཛད་ཙོང་ཁའི་ཤར་རིའི་ཕྲག་པ་ནས། ཐོན་ཏེ་ལུང་རིགས་
འོད་སྟོང་རབ་སྤྲོས་པས། །གངས་ལྗོངས་ལོག་རྟོག་སྨག་རུམ་ཕ་མཐར་བསྐྲད། །འོན་
- 523 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༡༢༽
ཏང་སྙིགས་འགྲོའི་བསོད་ནམས་མཐུ་དམན་པས། །འཇམ་མགོན་ཉིན་བྱེད་ཟེར་གྱིས་
བཏང་བ་ན། །ལས་སྣང་བྱང་བལྟས་ཕུག་པར་གནས་འཆའ་བའི། །བྱ་རོག་སྒྲ་དེས་ལྟ་
ངན་ཅ་ཅོ་སྒྲོག །དེ་ཚེ་སེར་འབྲས་ཆོས་རྗེ་རྣམ་གཉིས་ཀྱིས། །མཁྱེན་དཔྱོད་ཆུ་འཛིན་
ཀློང་ནས་ལུང་རིགས་ཀྱི། །རྩོད་ངག་རྡོ་རྗེའི་མེ་ཆར་སྤྲོས་པ་ན། །རྒོལ་བའི་ལྟ་ངན་
བྲག་རི་ཕྱེ་མར་ཐག །རྒྱལ་མཆོག་ལྔ་པ་ཆེན་པོས་རྒོལ་ལན་རྣམས། །པར་དུ་བསྐྲུན་
ཀྱང་འགྲོ་ཆེས་བགྲེས་པ་ན། །སྐྱབས་མགོན་སྲིད་སྐྱོང་ཆེན་པོའི་བཀའ་དགོངས་བཞིན། །
དགའ་བ་བརྒྱ་ལྡན་མཆོག་ནས་སླར་ཡང་བསྐྲུན། །དགེ་འདིས་འཁྲུལ་བྲལ་འཇམ་
མགོན་རིང་ལུགས་རྒྱས། །མཆོད་ཡོན་གཙོ་གྱུར་དེ་འཛིན་ཞབས་སེན་བརྟན། །འགྲོ་
ཀུན་རྟག་ཆད་གོལ་སའི་མཐའ་སྤང་བའི། །མཐའ་བྲལ་དབུ་མའི་དགོངས་དོན་མྱུར་
རྟོགས་ཤོག །ཅེས་པའི་རྩོད་ལན་འདི་ཉིད་བགྲེས་ཟད་ལ་བརྟེན་སྲིད་སྐྱོང་པཎྜི་ཏའི་
བཀའ་བཞིན་རབ་བྱུང་བཅུ་དྲུག་པའི་ཤིང་སྤྲེ་ལོ་པར་དུ་བསྐྲུན་པའི་སྨོན་ཚིག་ཏུ་ངག་
ལྡན་པས་སྦྱར་བའོ།། །།འདི་ཞོལ་པར་ཁང་ཆེན་པོར་བཞུགས། །
ਲ ਸ
ਸ ਸ .
ਸੰਸਾਰ ਰਮਲ ਨ
ན་ ་
ਸਪਲਾਈ ਦੀ
ਸਮਝ
-524 -



（གངས་ཅན་ཁྱད་ནོར་དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང༌།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག །
ཕུར་བུ། ཕུན་ཚོགས་ཚོགས་གཉིས། བློ་བཟང་འཇིགས་མེད།
ཚེ་རིང་བཀྲ་ཤིས། ཡེ་ཤེས། བསམ་གྲུབ། ཚེ་རིང་མ། ལྷ་སྐྱིད།
ཚེ་རིང་ཆོས་སྒྲོན། རྡོ་རྗེ་མཚོ། ལྷག་པ་སྒྲོལ་མ། བཀྲ་གཡང་།
བྱམས་པ་ཆོས་སྒྲོན། བསོད་ནམས་དབྱངས་ཅན།



དཔེ་སྒྲིག་འགན་འཁུར་པ། ཚངས་པོ།
གངས་ཅན་ཁྱད་ནོར་ལས།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ། །
( ༡༢/༡༤) :|: ་
་
ལོ་
སེར་གཙུག་ནང་བསྟན་དཔེ་རྙིང་འཚོལ་བསྡུ་
ཕྱོགས་སྒྲིག་ཁང་གིས་བསྒྲིགས། །
་ ་ ༡ *
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀྲུའུ་ཅི་པར་འདེབས་འགན་ཚད་ཀུང་སིས་དཔར་བཏབ།
སྤྱི་ལོ་༢༠༡༢ ལོའི་ཟླ་༡༢པར་པར་གཞི་དང་པོ་བསྒྲིགས།
སྤྱི་ལོ་༢༠༡༢ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༧༨ ༧mmx ༡༠༩༢mm ༡/༡༦
དཔར་གྲངས། ༠༠༠༡༣༠༠༠
ISBN 978 - 7-80253-572 - 5/B: 157
གསུང་འབུམ་ཆ་ཚང་( དེབ་༡ - ༡ ༤ཡོད་)ལ་སྒོར། ༧༢ ༨.༠༠



vex
CS
OR
co
15
OS
62.



་་་
་
༽
ང་
༩
་་་་
ནི་
》
།
བྱད་ནད།
1673
མ་
ནི་
་་་
སོ་
།
པ
གངས་ཅན་ཁྱད་ནོར་དཔེ་ཚོགས།
སྤྱིའི་པོད་ཕྲེང་ཉིས་བརྒྱ་དོན་དགུ་པ། །
1
1
།
*
་་
༡
ན?
་་
79
་
ས
།
།
་
།
༼ཉིན་
11
་་
//
1
1:|:
»
རབ་ཀྱི་
་ ་
༢
ར ལ
།
3
ས
| འ
་
ན་ན་
Ne
ན་དེ་
་་་་།
Ts BN 978-7 - 8 0 25 3 - 5 22. 5
11:|:ཀྱི ང བ
9ll7878 0 2ll53 5226TI>
》
་་
ན་ནི
︽ཅིང
（ 11 Airi ༽
