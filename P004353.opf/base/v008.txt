༄༅།།བོད་ཀྱི་ནང་བསྟན་དཔེ་ཚོགས་ལྟེ་གནས།།
Tibetan Buddhist Resource Center
Text Scan Input Form - Title Page
Work:
LCCN:
W1AC364
n/a
ImageGroup:
ISBN:
12PD17991
9787802535220
Title:
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ།
rje btsun chos kyi rgyal mtshan gyi gsung 'bum/
Author:
Descriptor:
Original Publication:
Place:
Publisher:
||n/a
n/a
gangs can khyad nor dpe tshogs/;268_281
pe cin/
krung go'i bod rig pa dpe skrun khang/
2012
Date:
Volume:
14
Total Volumes:
TBRC Pages:
Introductory Pages:
Text Pages:
n/a
Scanning Information:
Scanned at Tibetan Buddhist Resource Center, Southwest University of Nationalities,
Chengdu, China.



གངས་ཅན་ཁྱད་ནོར།
སྤྱི་
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །་
༡ སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
པཱིགས། ན པའི ༼༢༽
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ།།
ན
བ ནི
བྱད་ནོར། WED/syg7
༤
་
ཀྲུང་གོའི་བོད་རིག་པ་དཔེ་སྐྲུན་ཁང་།
ཀྲུང་གོའི་བོད་རིག་པ་དཔེ་སྐྲུན་ཁང་།



མ་
་
དེབ་དང་པོར། གྲུབ་མཐའ་དང༌། དོན་བདུན་ཅུ། ས་ལམ། མཁས་གྲུབ་རིན་ པོ་
ཆེའི་རྣམ་ཐར་བཅས། །
དེབ་གཉིས་པར། ཚད་མ་རྣམ་འགྲེལ་གྱི་དོན་འགྲེལ་རྒྱལ་ཚབ་དགོངས་པ་རབ་
གསལ་བློ་གསལ་མགུལ་རྒྱན་དང་། འབྲས་རྟོག་གཉིས་པ་དང་གསུམ་པའི་མཐའ་དཔྱོད།
ལེའུ་བཞི་པའི་མཐའ་དཔྱོད། མཉན་བྱའི་ཟུར་བཀོལ།
དེབ་གསུམ་པར། ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་སྐབས་དང་
པོའི་སྤྱི་དོན།
དེབ་བཞི་པར། སྐབས་གཉིས་པ་ནས་སྐབས་བཞི་པའི་བར་གྱི་སྤྱི་དོན།
དེབ་ལྔ་པར། སྐབས་ལྔ་པ་ནས་སྐབས་བརྒྱད་པའི་བར་དང་ཆོས་སྐུའི་སྤྱི་དོན།
དེབ་དྲུག་པར། སྐབས་དང་པོའི་མཐའ་དཔྱོད་མཁས་པའི་མགུལ་རྒྱན།
དེབ་བདུན་པར། སྐབས་གཉིས་པ་ནས་བརྒྱད་པའི་བར་དང་འགོག་སྙོམས་ཀྱི་
མཐའ་དཔྱོད།
དེབ་ བརྒྱད་ པར། དྲང་ ངེས་ སྤྱི་དོན་རྒོལ་ངན་ཚར་ གཅོད་ དང༌། དྲང་ངེས་
མཐའ་དཔྱོད། དགེ་འདུན་ཉི་ཤུའི་སྤྱི་དོན། དགེ་འདུན་ཉི་ཤུའི་མཐའ་དཔྱོད།
དེབ་ དགུ་ པར། རྟེན་འབྲེལ་ གྱི་ སྤྱི་དོན་དང༌། རྟེན་ འབྲེལ་ གྱི་ ཐལ་ འཕྲེང་།
བསམ་གཟུགས་ཀྱི་མཐའ་དཔྱོད། །
དེབ་བཅུ་པར། དབུ་མའི་སྤྱི་དོན།
དེབ་བཅུ་གཅིག་པར། དབུ་མ་འཇུག་པའི་མཐའ་དཔྱོད།
དེབ་བཅུ་གཉིས་པར། ཀར་ལན་ཀླུ་སྒྲུབ་དགོངས་རྒྱན། གོ་ལན་དང་ཤཱཀ་ལན།
དེབ་བཅུ་གསུམ་པར། འདུལ་བའི་སྤྱི་དོན།
དེབ་བཅུ་བཞི་པར། མཛོད་ཀྱི་སྤྱི་དོན་བཅས་བཞུགས་སོ། །
་་
་་་
ན་
ན
།
ངོས་



གངས་ཅན་ཁྱད་ནོར།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་
གསུང་འབུམ་བཞུགས་སོ། །
སེར་གཙུག་ནང་བསྟན་དཔེ་རྙིང་འཚོལ་བསྡུ་ཕྱོགས་སྒྲིག་ཁང་གིས་བསྒྲིགས།
A
ཕྱེ་
སྒྲི
སྒྲི
ཞད་ནོརན
WRISES
ཀྲུང་གོའི་བོད་རིག་པ་དཔེ་སྐྲུན་ཁང་།



责任编辑:聪博
图书在版编目(CIP)数据
杰尊确吉坚赞文集:全14册:藏文/(明)杰尊确吉
坚赞著,- - 北京:中国藏学出版社,2012.12
(慧宝系列丛书)
ISBN 978-7-80253-572-5
1.0杰… 1.0杰… IL.0杰尊确吉坚赞(1469~1544)
- 文集 - 藏语喇嘛宗 - 文集 - 藏语 IV.DB946.6 - 53
中国版本图书馆CIP数据核字(2013)第008882号
慧宝丛书
杰尊确吉坚赞文集
第8/14卷
西藏色昭佛教古籍编委会整理
中国藏学出版社出版发行
(北京北四环东路131号)
北京洲际印刷有限责任公司印刷
开本:787mm×1092mm 1/16 总印张:364.75
2012年12月第1版 2012年12月第1次印刷
印数:0001-3000册
| ISBN 978-7-80253-572-5/B.157
本文集定价(1-14册):728.00元



༄༅། །རྗེ་བཙུན་ཆོས་ཀྱི་རྒྱལ་མཚན་ཞབས། །



་
མཚན་ཡོང་འཛིན་འཆམ་གཡགས། །དར་
མངའ་འབརངལངམའམ་བསམ་ལག་བསམ་ནས་
དབབཅུ་གནས་མནན་ མ ཚུམས་དཔས་ཡིན་འགྱུརབ་
ངས་བྲས་བཞིན་དདསེསག་མཇུགལོབདེ་དར༌དངུལ་འབབདuདཔརབ་
བབས་པའི་ཞིང་ན་ཆོས་ཀྱི་གློག་ལ་སྟོན་ཡན་གཉིས་འཚོལ་བྱས་ཀྱིས་
ན་:སམའི་བརིའཉིན་བཅིབསཔRམསལ་དར
སཅད་ཁྱིམ་གཅིག་གཤེན་ལམ་སྐྱེ་མིན་ལ་མལྡན་
འབདཔ།རྒྱ་ཆེན་པོའམོསདམས་པས་དང་པའིལཏུབྱིན་པའི་གབང་པོ་ལ་བབབ།
ག ཁོམའཛིན་རྣwལའང་ཚོབྲིསངoབོདིརན་
ལའཨབན་བསལའང་འམ་མམནའངbལསའོངས།
ལསལའཇུག།ཁྲུའགངསརིའིལབསབ་ནས་ཁོང་དུ་
ད མག་ན།རིགས་ཚུལ་རྗེས་ཕྱི་
ནམགཔས་མགདཔརབནའི་
བ བཀའ་ན
ར་མན་
དམངས་སམ་རའ་ ཀུནཔལ་རིའི་ནང་གཉནག།དབ
ཚོད་རེའི་བར་ན་ཡིན་པརཔའམམདངས་
ནམས་ལ་རགNངས།
ལངན །ཕབ་ནམ་མཁརགས་དགལསལE:རྣམར་གདམན
ས
་གཤིན་ས་ནསལ་
གདམས་མནན་པ་ལདར་ནསའདཞིམསR
མདོག་
།དབལ་འཇུག་པའི་མཁན་པོ་མངལ་
མདམས་མདང་བསཞུགནཔདལྡནསནམས་ལ་ལས་
KHÁC THÀNH VIÊN
མས་བཤིག་
Ran Move ལངཛམཐུམ་འབུ་ཞེས་ཀྱང་འགན་
མིན་གང་འ0ལ་
Eསུམ་དདད།རཡིགདངམིག་དམར་གད་རི ་ བ།
དཔ།ཐུབའང་ད་ལྟ་ཡིས་མ་འཚོལ་ཚེས་དུང་ཕྱིར་དམ་
མ་མ་ཡིན་པའི་ཁ་མདོག་གྱི་ལབཤཡིད་སོལ་ལ
པལ་འབཞིཡབས་པ་ལུདདསངས་རྒྱསའམྱངས་ལསེམག །ཤིན
ཡ
རིགས་པས་སྒྲུབདགསབའིགཞུག།རྣམབགྲོལལེགས་པརབཤདཔའི་བཏེར་ཆེན་པོ།།རྒྱལ་ཚབ་དར་མའིལུགས་བཞིན་དབྱེརབྱ་འདོར་པའིའི་དབཙེ་ཚདམརྣམ་བྲལཚོདོན་འབྲེལ་
འཆདཔལ། རྒྱབརནད་རིགས་མིའདྲབ་ཡོདཔའིསབར་སུརབསོཏའི་སྐད་བརྟེནངོས་འདིའི་མཚན་ལ་པས་ལག་གཡིག་ཞེས་འབོདསྐདང
བཅས་པསེམཁརྗོདདེ། དེལངམཎཞེསཔལ་དཡོད།རབདང་གཙོདོལསོགས་པ་མལའཛུགས། ངོབཏིང་ཚདབརས་བལ་འགྱུར་བ་རྣམས་ནི་མིངམའིསུངKས་པ་
དུ་བྱས་ནས། རང་ཡུལ་གྱི་བོལམིབས་ཁརིཔའམ། རངཤིའཛིན་པ་ཕྱི་པ་མི་འགྱིབའིརིག་པའིདམརནདབཞེངལ། འདིརད་པ་དངབོད༌མhཞེས་དབང་ལབལབཙཐཔས།
རྒྱ། །འཁོར་ལོ་ཡིས།་ཐུབསནས་ཆེན་ལ་དབང་འབཤིག་པའཚོལ་གནམེངགལསརྣམནལག་ཁྱེབསྡདའཁོདཔེས་བསརཚུལ་དེལའངུང་ལེན
ཆོས་ཀྱིཅིདབཅདྲིམམེད།ངའི་དབུལཟུམ་པར་བཅིངས་པས་འདང་མཚན འབག་བོwངའསོལབ་རྒྱལཚབདམཔདརམའི་ཞབསལའངུརཚེས་ཀྱིབས་ལ
ལུགས་སྐྲུན་མེད།་ཁོངསཟོགསའདི་ནས་བརངེར་ནུས་ཞེས།།རྒྱལབགཉིས་པའི་ཁུངས་ནས་ཁྱབ།དབཞཔའིཅད་པོ་ལེའངནཟུར་ལའཇུད།དམསའཛིན་པRནམམའི
ཐུབ་པས།།ཞིང་ནིའཆད་རྩོད་རྩོམབའིབྱ་བ་ཡིས། །འབདོའིབ་ནབ་ འལ་བར་ཕྱིས་མཁའ་ལ་མཐེབ་ཀུན་མཁྱེནངཤིས་བརྗེསའབྱོརདཔལབ་
མཁས་པའི་དབངཔལ་འབྱོརནgབཞེབས།།སྙཔའི་མིང་དོན་ཡོད་དཔལ་ལྡནསོགས།བཀའཕྲིནམའི་ཡོངས་འཛིནརྣམསམའཛད།ཚལ་དང་རྒྱལ་སྲས་རང་རྩལསློབམའི་ཚོགས་
ཀ་དག་ཕྱིས་
། །རྗེབཙན་ཁྲམ་དམིགས་པ་མེག་པའི་ས་ནས་ཆེན་པོ་དཔལྡན་ཙུམས་གྱིནབས་ཀྱི་པབྱོལགས་པ་ཆེན་པོསuཀཚལམེད་འདིར་རྒྱས་པའི་བསྟན་བཅོས་ཆེད་རྣམ་
འབྲེལ་བྱི་དོན་ཐར་ལམ་གསལ་བྱེད་ཀྱིས་བཀྲལ་བ་ལས། གཞུང་སྤྱིའིའཆང་ཚུལ་དང་། དོན་དག་གནསནམསལ་དོགས་པ་ཁཅདབཞིན་བཤད་པར་བྱ་བའཆོས་ཡིན་ནོ། །མཆོཞདཔ།
དཔེ་ཁྱདབཟང་པོས་བརྒྱན་པའིས།།ཟབ་ཅིང་རྒྱ་ཆེའིལེགས་བཤདསོགས་པའི་གསུང་ལྟརིསྙིདཆོས་ཀུན་གཟིགསབའི་ཀུགས།།མཉམམེ་འབབའི་དབང་པོགཙུག་གིསམཆོད།ཚིགས།
ཉིསངས་སྒྲོལ་གནམཁཞས།།ཐུབབའིབནདབར་དཔེ་མེ་ཅེས།།དམངསཞསབའོདཆེརཅིགབས་ཁམིས་གྲགས་པཚུལ།སྡེ་བདུནམཛོདཔའིདགོg
ནཡོངསརྫོགས་པ།།དྲིམེད་རིགས་པའིསྤྱན་ཚིས་ལེགསགཅིགསནས།།གཞུངདེབདམས་ཁམཆོག་ཏུའདོབསམ་སྲིད།།སྒྲུབའི་ཉིམཔ་བ་བལ་འདུད།།རིགས་ལམ་གྱི་ལས་སྟོབལྡནབའི
༄༅། །རྒྱས་པའི་བསྟན་བཅོས་དམརྣམའབྲེལ་གྱི་དོན་འབྲེལརལཚབདགོངས་རབ་གསལ་ཞེསའབ་རེདུདང་
རཚོགསཔ་འཚདཔའདིའི་བཙུནཆོས་ཀྱི་རྒྱལམཚན་དཔལབརཔོའགང་ཅན་
རྗེ
རྗེ་བཙུན་གསུང་འབུམ་གྱི་མ་ཕྱིའི་པར་རིས།



དཀར་ཆག །
ས་
བ
.............................(7)
a5
.........….....(7)
རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་མཛད་པའི་དྲང་ངེས་རྣམ་འབྱེད་ཀྱི་
སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ་ཞེས་བྱ་བ་བཞུགས་སོ།། …...……...(1)
མཆོད་བརྗོད།
..............................(1)
བཤད་པ་ལ་འཇུག་པའི་བྱ་བ། …...…...
བཤད་པར་དམ་བཅས་ཏེ་མཉན་པར་བསྐུལ་བ།
བཤད་པ་ཉིད་ཉེ་བར་འགོད་པ། ........…........…...
དྲང་ངེས་ཀྱི་ཁྱད་པར་རིགས་པ་རྣམ་དག་གིས་གཏན་ལ་འབེབས་དགོས་པར་བསྟན་པ། …………. (7)
མདོའི་དྲང་ངེས་འབྱེད་དགོས་ཞིང་ལུང་ཙམ་གྱིས་འབྱེད་མི་ནུས་ཚུལ་བཤད་པ།.…...
དེས་ན་རིགས་པས་དྲང་ངེས་འབྱེད་དགོས་པ་བཤད་པ། ..
དེ་ལྟར་གཏན་ལ་འབེབས་པའི་ཚུལ་བཤད་པ།..…..……....
དགོངས་འགྲེལ་གྱི་ལེའུ་བཅུ་ངོས་བཟུང་བ། ..
(12)
མདོ་སྡེ་ལ་འགལ་སྤོང་གི་དྲི་བ་བཤད་པ།
འགལ་བ་དེ་སྤོང་བའི་ལན།
གང་ལ་དགོངས་ནས་ངོ་བོ་ཉིད་མེད་པར་གསུངས་པའི་དགོངས་གཞི་བཤད་པ། ......
མཚན་ཉིད་ངོ་བོ་ཉིད་མེད་པ་རྒྱས་པར་བཤད་པ། ་་་་་་་་་་་་་་་་་་
སྐྱེ་བ་ངོ་བོ་ཉིད་མེད་པ་རྒྱས་པར་བཤད་པ། .…..…....
དོན་དམ་པ་ངོ་བོ་ཉིད་མེད་པ་རྒྱས་པར་བཤད་པ། ........……..…...….....
............................(10)
.....(12)
- 1 -



............... (43)
......... (45)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གང་ལ་དགོངས་ནས་མ་སྐྱེས་པ་སོགས་བཤད་པ།...
ངོ་བོ་ཉིད་གསུམ་གྱི་ངོ་བོ་ངོས་བཟུང་བ། ...
མཚན་ཉིད་གསུམ་གྱི་དོན་ལྡོག་དང་དབྱེ་བ་སོགས་བཤད་པ།
..….…...(53)
དེ་དག་གི་གྲུབ་པའི་དོན་བཤད་པ། .…..
...... (59)
འཁོར་ལོ་གསུམ་པོ་དེས་བདག་མེད་གཏན་ལ་འབེབས་ཚུལ་བཤད་པ།.... ...(69)
དྲང་ངེས་ཀྱི་མདོའི་འདོད་ཚུལ་བཤད་པ། ·
........(76)
འཁོར་ལོ་དང་པོ་གཉིས་དྲང་དོན་གྱི་མདོར་མཚུངས་ཀྱང་དྲང་དོན་དུ་འགྲེལ་ཚུལ་
མི་མཚུངས་ཚུལ་བཤད་པ།
.... (88)
བློ་གྲོས་མི་ཟད་པའི་མདོ་ལ་སོགས་པ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་
དབུ་མ་པའི་ལུགས་ལ་དཔྱད་པ། ….……..
...........(92)
ལེགས་ལྡན་འབྱེད་ཀྱི་ལུགས་བཤད་པ།
སློབ་དཔོན་ཞི་འཚོ་ཡབ་སྲས་ཀྱི་ལུགས་བཤད་པ། ...............
འཕགས་སེང་གི་ལུགས་བཤད་པ། ..
དྲང་ངེས་རྣམ་འབྱེད་ཀྱི་དཀའ་བའི་གནད་གསལ་བར་བྱེད་པ་སྐལ་བཟང་
མགུལ་རྒྱན་ཞེས་བྱ་བ་བཞུགས་སོ། །
............... (127)
མཆོད་བརྗོད་དང་རྩོམ་པར་དམ་བཅའ་བཤད་པ།
..........(127)
མདོ་སྡེ་དགོངས་འགྲེལ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་
སེམས་ཙམ་པའི་ལུགས་བཤད་པ།་་་་་་་་.....
...... (127)
འགལ་བ་དེ་སྤོང་བའི་ལན་བཤད་པ།
..........(136)
མཚན་ཉིད་ངོ་བོ་ཉིད་མེད་པ་བཤད་པ། ..
.....(138)
….......(92)
...... (100)
..........(121)
s
-2-



.........(144)
......(149)
པ་བབ་
........(158)
་ དཀར་ཆག ། །
ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་བཤད་པ། .....
གཞན་དབང་དོན་དམ་པ་ངོ་བོ་ཉིད་མེད་པར་བཤད་པ། ....
...........(146)
ཡོངས་གྲུབ་དོན་དམ་པར་ངོ་བོ་ཉིད་མེད་པར་བཤད་པ།
དེ་དག་གི་དཔེ་བཤད་པ། ....
....(154)
གང་ལ་དགོངས་ནས་མ་སྐྱེས་པ་སོགས་སུ་གསུངས་པ་བཤད་པ།.. .....(155)
ངོ་བོ་ཉིད་གསུམ་གྱི་ངོ་བོ་ངོས་འཛིན་བཤད་པ། ….
......(157)
གཞན་དབང་གི་ངོ་བོ་ངོས་འཛིན་བཤད་པ། ........
......(158)
ཡོངས་གྲུབ་ཀྱི་ངོ་བོ་ངོས་འཛིན་བཤད་པ། .
དེ་དག་གིས་གྲུབ་པའི་དོན་བཤད་པ།：
........(172)
མདོའི་ཚིག་དོན་ཅུང་ཟད་བཤད་པ།
..............(173)
རང་ལུགས་བཤད་པ། ….
...... (176)
འཁོར་ལོ་ཐ་མ་ངེས་དོན་དུ་སྟོན་པའི་མདོའི་ཚིག་དོན་བཤད་པ། .........
...(178)
ཤིང་རྟ་ཆེན་པོ་རྣམས་ཀྱི་དྲང་ངེས་ཀྱི་འདོད་ཚུལ་བཤད་པ། ..
.......(193)
དེའི་དོན་ཇི་ལྟར་འགྲེལ་པའི་ཚུལ་བཤད་པ། ...
....(198)
འཁོར་ལོ་དང་པོ་ལས་ཕྱི་རོལ་གྱི་དབང་དུ་བྱས་པའི་གཟུང་འཛིན་གཉིས་གསུངས་པ་ །
དྲང་དོན་དུ་འགྲེལ་པའི་དགོངས་གཞི་བཤད་པ།
བློ་གྲོས་མི་ཟད་པའི་མདོ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་
དབུ་མ་པའི་ལུགས་བཤད་པ།
:(211)
ལེགས་ལྡན་འབྱེད་ཀྱིས་ལུགས་བཤད་པ། ………….
........(211)
ཞི་འཚོ་ཡབ་སྲས་ཀྱི་ལུགས་བཤད་པ། ...
..(219)
“༌(204)



………....…...(237)
...............(258)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འཕགས་སེང་གི་ལུགས་བཤད་པ།་་་
མཇུག་བྱང་།
........(242)
བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་བཅས་པའི་རྣམ་བཤད་རྣམ་པ་གཉིས་ཀྱི་
དཀའ་གནད་གསལ་བར་བྱེད་པ་ལེགས་བཤད་སྐལ་བཟང་ཀླུ་དབང་གི་རོལ་མཚོ་
ཞེས་བྱ་བ་ལས་དགེ་འདུན་ཉི་ཤུའི་སྤྱི་དོན་བཞུགས་སོ། །.……...……..…...…..….….….….…....(245)
མདོ་བསྟན་གྱི་ཁུངས། .
.….......(245)
དགེ་སྦྱོང་ཚུལ་གྱི་འབྲས་བུའི་རྣམ་གཞག །
…...(256)
འབྲས་བུ་བཞིར་འཇོག་པའི་རྒྱུ་མཚན།
འབྲས་བུ་བཞི་པོ་དེ་ས་དང་ལམ་གང་ལ་བརྟེན་ནས་ཐོབ་ཚུལ་སོགས་བཤད་པ། ....…....…(258)
དེ་ལ་གནས་པའི་གང་ཟག་གི་རྣམ་གཞག་སྤྱིར་བཤད་པ།
.....(266)
རྒྱུན་ཞུགས་ཞུགས་པ་བཤད་པ། .
….….....(272)
རྒྱུན་ཞུགས་འབྲས་གནས་བཤད་པ། .
..........(277)
སྤང་བྱ་ཅིག་ཅར་བའི་རྣམ་གཞག་བཤད་པ།...…..........…....................…... (279)
རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད་སོགས་བཤད་པ། .
... (286)
ཕྱིར་འོང་ཞུགས་པ་བཤད་པ།
........(293)
ཕྱིར་འོང་འབྲས་གནས་བཤད་པ།
......(295)
ཕྱིར་མི་འོང་ཞུགས་པ་བཤད་པ།
....(299)
ཕྱིར་མི་འོང་འབྲས་གནས་བཤད་པ། .….
....(300)
གཟུགས་སུ་ཉེར་འགྲོའི་ཕྱིར་མི་འོང་བཤད་པ། .……..…..
གནས་གཙང་དུ་སྐྱེ་བ་ལ་བསམ་གཏན་སྤེལ་སྒོམ་བྱེད་ཚུལ་བཤད་པ།
...(312)
ས་ཞགས་པ
......(303)
གo
-4-



དཀར་ཆོག །
...(354).
དགྲ་བཅོམ་ཞུགས་པ་བཤད་པ།
...(318)
དགྲ་བཅོམ་འབྲས་གནས་བཤད་པ། ...
... (319)
མཚོན་བྱ་དོན་གྱི་དགེ་འདུན་བཤད་པ། “
... (321)
དགེ་འདུན་གྱི་ས་མཚམས་བསྟན་པ།
...... (334)
དགེ་འདུན་ཉི་ཤུའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོའི་
གསུང་རྩོམ་དྲི་མ་མེད་པ་མཁས་པའི་མགུལ་རྒྱན་ཅེས་བྱ་བ་བཞུགས་སོ། །..…………………..(341)
མཚོན་བྱེད་དཔེ་ཡི་དགེ་འདུན་བཤད་པ། ...
..........(341)
དགེ་སྦྱོང་ཚུལ་གྱི་འབྲས་བུའི་རྣམ་བཞག་བཤད་པ། ..
...........(341)
དེ་ལ་གནས་པའི་གང་ཟག་གི་རྣམ་གཞག་བཤད་པ། ……………….….………..….…..
རྒྱུན་ཞུགས་ཞུགས་གནས་བཤད་པ། ་་་
རང་ལུགས་ལ་རྒྱུན་ཞུགས་ཞུགས་འབྲས་བཤད་པ། ་་་་
ཕྱིར་འོང་ཞུགས་པ་བཤད་པ། …
རང་ལུགས་ལ་ཕྱིར་འོང་ཞུགས་པ་དང་དེའི་འབྲས་གནས་བཤད་པ།
ཕྱིར་མི་འོང་ཞུགས་པ་བཤད་པ། ………………….
རང་ལུགས་ལ་ཕྱིར་མི་འོང་ཞུགས་པ་དང་དེའི་འབྲས་གནས་བཤད་པ། .….….......... ..... (405)
དགྲ་བཅོམ་ཞུགས་གནས་བཤད་པ།
རང་ལུགས་ལ་དགྲ་བཅོམ་ཞུགས་པ་དང་དེའི་འབྲས་གནས་བཤད་པ། (423)
མཚོན་བྱ་དོན་གྱི་དགེ་འདུན་བཤད་པ། -
མཚོན་བྱ་དོན་གྱི་དགེ་འདུན་གྱི་དབྱེ་གཞི་བཤད་པ། ….
....(433)
..................(361)
.......(377)
…......(388)
…......(394)
............(396)
-...---ས། .......................
...(421)
...(425)



༄༅། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས་
མཛད་པའི་དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་
ཚར་གཅོད་རིན་པོ་ཆེའི་ཕྲེང་བ་ཞེས་བྱ་བ་
བཞུགས་སོ། །
མཆོད་བརྗོད།
ན་མོ་གུ་རུ་མཉྫགྷོཥཱ་ཡ། རྗེ་བཙུན་བླ་མ་དམིགས་པ་མེད་པའི་ཐུགས་རྗེ་ཆེན་པོ་
དང་ལྡན་པ་དེའི་ཞབས་ལ་གུས་པས་ཕྱག་འཚལ་ལོ། །སྐྱེ་བ་ཀུན་ཏུ་རྗེས་སུ་བཟུང་དུ་
གསོལ། །གསུང་རབ་བདུད་རྩིའི་ཉིང་ཁུས་བློ་གྲོས་ཀྱི། །བཞིན་བཟང་མཛེས་མར་
བྱས་པའི་ལང་ཚོ་ཡིས། །ཤེས་བྱའི་ལུས་ཕྲ་མཐའ་དག་བསྡུས་ཞེས་པའི། །གྲགས་པའི་
དཔལ་གྱིས་ས་གསུམ་ཁྱབ་ལ་འདུད། །
དེ་ལ་འདིར་བཅོམ་ལྡན་འདས་ཀྱིས་ཟབ་པ་དང་རྒྱ་ཆེ་བའི་གསུང་རབ་ཇི་སྙེད་
ཅིག་བཀའ་སྩལ་བ་རྣམས་ཀྱི་ནང་ནས་ཆེས་ཕུལ་དུ་བྱུང་བ་ནི་ཐེག་པ་ཆེན་པོའི་སྡེ་སྣོད་
ཡིན་ལ། དེ་ལ་ཡང་སྔགས་དང་ཕ་རོལ་ཏུ་ཕྱིན་པའི་ཚུལ་གཉིས་ལས། དེ་ཁོ་ན་ཉིད་
གཙོ་བོར་གཏན་ལ་འབེབས་ཤིང་དངོས་བསྟན་སྒྲ་ཇི་བཞིན་དུ་ཁས་བླང་དུ་རུང་བའི་ཕ་
རོལ་ཏུ་ཕྱིན་པའི་མདོ་སྡེ་ཟབ་མོའི་དགོངས་པ་ཕྱིན་ཅི་མ་ལོག་པར་ཁོང་དུ་ཆུད་པ་ནི།
རྣམ་གྲོལ་དོན་དུ་གཉེར་བའི་གདུལ་བྱ་རྣམས་ལ་རེ་ཤིག་མཆོག་ཏུ་གཅེས་ཤིང་། དེ་
ཡང་མདོ་སྡེ་དེ་དག་དང་བརྗོད་བྱའི་གཙོ་བོར་སྟོན་ཚུལ་མི་མཐུན་པར་དགོས་པའི་དབང་
གིས་ཚུལ་གཞན་དུ་བཤད་པའི་གསུང་རབ་འགའ་ཞིག་དྲང་དོན་གྱི་གསུང་རབ་དང་།
-1-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སྔ་མ་ངེས་དོན་གྱི་གསུང་རབ་ཏུ་སོ་སོར་ཕྱེད་པ་ལ་རག་ལས་སོ། །དེའི་ཕྱིར་བདེ་བར་
གཤེགས་པའི་གསུང་རབ་ཐམས་ཅད་ལ་ཡེ་ཤེས་ཀྱི་གཟིགས་པ་དག་པའི་ཆོས་ཀྱི་སྤྱན་
ལྡན་བདག་ཅག་འགྲོ་བ་ཐམས་ཅད་ཀྱི་མགོན་གཅིག་པུར་གྱུར་ཅིང་རྩོད་དུས་ཀྱི་རྒྱལ་
བ་གཉིས་པ་རྗེ་བཙུན་ཙོང་ཁ་པ་ཆེན་པོ་བློ་བཟང་གྲགས་པའི་དཔལ་བཟང་པོ་ཞེས་སྙན་
པའི་བ་དན་དཀར་པོ་ས་གསུམ་ན་གཡོ་བ་དེ་ཉིད་(༢ན)ཀྱིས་རྒྱལ་བའི་གསུང་རབ་ཀྱི་
དྲང་བ་དང་ངེས་པའི་དོན་རྣམ་པར་འབྱེད་པའི་བསྟན་བཅོས་ལེགས་པར་བཤད་པའི་
སྙིང་པོ་ཞེས་བྱ་བ་འདི་མཛད།
དེས་ན་འདི་འཆད་པ་ལ་གསུམ། བཤད་པ་ལ་འཇུག་པའི་བྱ་བ། བཤད་པ་ཉིད་
ཉེ་བར་འགོད་པ། བཤད་པ་མཐར་ཕྱིན་པའི་བྱ་བའོ། །
བཤད་པ་ལ་འཇུག་པའི་བྱ་བ། །
དང་པོ་ལ་གཉིས། མཆོད་པར་བརྗོད་པ་དང་། བཤད་པར་དམ་བཅས་ཏེ་མཉན་
པར་བསྐུལ་བའོ། །དང་པོ་ལ་གཉིས། བསྟན་བཅོས་གཞན་གྱི་འགྱུར་ཕྱག་དང་མཐུན་
པས་མཆོད་པར་བརྗོད་པ་དང་། བསྟན་བཅོས་ལུས་ཀྱི་མཆོད་པར་བརྗོད་པའོ། །
དང་པོ་ནི། ན་མོ་གུ་རུ་མཉྫགྷོ་ཥཱ་ཡ། ཞེས་པ་སྟེ། དེ་ཡང་ན་མོ་ཞེས་པ་འདུད་
པའམ་ཕྱག་འཚལ་ཞེས་པའོ། །གུ་རུ་ནི་བླ་མ། མཉྫགྷོཥཱ་ནི་འཇམ་དབྱངས་དང་། ཡ་
ཞེས་པ་ཆེད་དམ་པའི་དོན་ནོ། །དེ་ལྟར་ན་བླ་མ་འཇམ་པའི་དབྱངས་ལ་ཕྱག་འཚལ་
ལོ། །ཞེས་པ་སྟེ་དེ་ཡང་བསྟན་བཅོས་འདི་དབུ་སེམས་སོ་སོའི་དྲང་ངེས་ཀྱི་ཁྱད་པར་ཕྱེ་
སྟེ་དངོས་པོའི་དེ་ཁོ་ན་ཉིད་གཏན་ལ་འབེབས་པའི་བསྟན་བཅོས་ཡིན་ཞིང༌། མངོན་
པའི་སྡེ་སྣོད་དུ་གཏོགས་པས་འཇམ་དབྱངས་ལ་ཕྱག་འཚལ་བ་བཀས་བཅད་པ་དང་
མཐུན་པའི་ཆེད་དུ་མཛད་པའོ། །གཞན་ཡང་འཇམ་དབྱངས་རྗེ་རང་ཉིད་ཀྱི་ལྷག་པའི་
-2-



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།།
ལྷ་ཡིན་པས་བསྟན་བཅོས་རྩོམ་པ་ཕལ་ཆེར་ལ་དེ་ལྟར་འབྱུང་ཞིང་། ཁྱད་པར་དུ་ཡང་།
འཇམ་མགོན་བླ་མའི་དྲིན་གྱིས་ལེགས་མཐོང་ནས། །ཞེས་འཇམ་དབྱངས་ཀྱིས་བཀའ་
དྲིན་ལ་བརྟེན་ནས་དྲང་ངེས་ཀྱི་དགོངས་པ་ཕྱིན་ཅི་མ་ལོག་པར་རྟོགས་ཞེས་གསུངས་
པས། བསྟན་བཅོས་འདིའི་ཐོག་མར་བཀོད་པ་ཡིན་ནམ་སྙམ་མོ། །(༢བ)
གཉིས་པ་ལ་གཉིས། སྟོན་པ་ལ་མཆོད་པར་བརྗོད་པ་དང་། བསྟན་འཛིན་ལ་
མཆོད་པར་བརྗོད་པའོ། །དང་པོ་ནི། བདེ་འབྱུང་སྤྲིན་ལ་ཞོན་དང་ཞེས་སོགས་ཀྱིས་
འཆད། དོན་ནི་ཕྱག་འཚལ་ཞེས་པ་གཞིར་དྲངས། གང་གིས་ན་བློ་བཟང་གྲགས་པས་
སོ། །དུས་ནི་བསྟན་བཅོས་རྩོམ་པའི་ཐོག་མར། གང་ལ་ན་ཐུབ་དབང་ལྷ་ཡི་ལྷ་ལའོ། །
འོ་ན་ཐུབ་པའི་དབང་པོ་ལ་ལྷ་ཡི་ལྷ་ཞེས་བརྗོད་པའི་རྒྱུ་མཚན་གང་སྙམ་ན། དེའི་རྒྱུ་
མཚན་ཡོད་དེ། སྲིད་པ་གསུམ་ན་སྟོབས་ཀྱིས་དྲེགས་པའི་ང་རོ་ཆེས་ཆེར་སྒྲོགས་པའི་
རློམ་པས་ཏེ་ང་རྒྱལ་གྱིས་འགྱིང་བར་བྱེད་པའི་དབང་ཕྱུག་དང་བརྒྱ་བྱིན་དང་ཚངས་པ་
དང༌། དགའ་རབ་དབང་ཕྱུག་དང་ཁྱབ་འཇུག་ལ་སོགས་པ་ལྷ་ཡིན་ལ། དེ་རྣམས་ཀྱིས་
ཀྱང་བཅོམ་ལྡན་འདས་གང་གི་སྐུ་མཐོང་བའི་མོད་ལ་སྟེ་དེ་མ་ཐག་ཏུ་ཉི་མས་མེ་ཁྱེར་
བཞིན་དུ་དེ་ཐམས་ཅད་ཟིལ་གྱིས་གནོན་པར་མཛད་པར་གྱུར་པའི་ཚེ། ལྷ་དེ་རྣམས་
ཀྱིས་མཛེས་པའི་ཅོད་པན་ཏེ་སྤྱི་བོས་བཅོམ་ལྡན་འདས་གང་གི་ཞབས་པད་གུས་པས་
བསྟེན་པར་བྱེད་པས་ན་དེ་ལྟར་བརྗོད་པའི་ཕྱིར། །
འོ་ན་ལྷ་དེ་རྣམས་གང་ཞེ་ན། དབང་ཕྱུག་ལ་བདེ་འབྱུང་ཞེས་བྱ་སྟེ། མཆོག་ཏུ་
དགའ་བའི་གཟུགས་འཆང་བས་སྐྱེ་བོ་གཞན་གྱིས་མཐོང་ན་ཡིད་ལ་བདེ་བ་འབྱུང་བས་
དེ་ལྟར་བརྗོད་པའི་ཕྱིར། བརྒྱ་བྱིན་ལ་སྤྲིན་ལ་ཞོན་ཞེས་བྱ་སྟེ་སྤྲིན་དང་འདྲ་བའི་གླང་
པོ་ཆེ་རབ་བརྟན་བཞོན་པར་ཡོད་པས་དེ་ལྟར་བརྗོད་པའི་ཕྱིར། ཚངས་པ་ལ་གསེར་གྱི་
མངལ་ཞེས་བྱ་སྟེ་གྲངས་ཅན་པའི་གཞུང་ལས། གསེར་གྱི་མདོག་ཅན་རབ་མཛེས་
-3-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བའི། །སྒོ་ང་ཆུ་ལས་འཁྲུངས་གྱུར་ཏེ། །ཞེས་ཚངས་པ་གསེར་གྱི་སྒོ་ང་ལས་སྐྱེས་པར་
བཤད་པས་དེ་ལྟར་བརྗོད་པའི་ཕྱིར། དགའ་རབ་དབང་ཕྱུག་ལ་ལུས་མེད་བདག་
པོ་ཞེས་བྱ་སྟེ། དབང་ཕྱུག་ལྷ་མོ་ཨུ་མས་མཆོད་ཅིང་དཀའ་ཐུབ་ལ་གནས་པས་ན།
དགའ་རབ་དབང་ཕྱུག་གིས་མདའ་ལྔ་འཕངས་པས། དབང་ཕྱུག་གི་དཀའ་ཐུབ་ཉམས་
པས་ན་དེས་རིག་(༣ན)སྟེ་མིག་གསུམ་ལས་མེ་སྦར་ཏེ་དགའ་རབ་དབང་ཕྱུག་བསྲེག་
ཏེ་ལུས་མེད་པར་བྱས། ཞེས་མངོན་བརྗོད་ལས་འབྱུང་བས་དེ་ལྟར་བརྗོད་པའི་ཕྱིར།
ཁྱབ་འཇུག་ལ་ཐ་གུའི་ལྟོ་ཞེས་བྱ་སྟེ། བྱིས་པའི་དུས་སུ་ཐ་གུས་ལྟོ་བ་བཅིངས་པར་
གྲགས་པས་དེ་ལྟར་བརྗོད་པའི་ཕྱིར། སོགས་ཁོངས་ནས་ཚོགས་བདག་དང་། གཞོན་
ནུ་གདོང་དྲུག་དང་། ཉི་མ་དང་ཟླ་བ་སོགས་འདོན་ནོ། ། ད་
གཉིས་པ་ལ་གསུམ། སྲས་ཀྱི་ཐུ་བོ་གཉིས་ལ་མཆོད་པར་བརྗོད་པ། ཤིང་རྟའི་
སྲོལ་འབྱེད་གཉིས་ལ་མཆོད་པར་བརྗོད་པ། ཤིང་རྟའི་སྲོལ་འཛིན་རྣམས་ལ་མཆོད་
པར་བརྗོད་པའོ། ། །
དང་པོ་ནི། མཁྱེན་བརྩེའི་གཏིང་མཐའ་ཤིན་ཏུ་དཔག་པར་དཀའ། །ཞེས་སོགས་ཀྱིས་
འཆད། དོན་ནི། གུས་ཕྱག་འཚལ། གང་ལ་ན་རྗེ་བཙུན་འཇམ་པའི་དབྱངས་དང་ རྒྱལ་ཚབ་
བྱམས་མགོན་གཉིས་ལའོ། །འོ་ན་དེ་གཉིས་ཡོན་ཏན་ཇི་ལྟ་བུ་དང་ལྡན་ཞེ་ན། དེ་གཉིས་རྒྱ་
མཚོ་ཆེན་པོ་དང་ཆོས་མཚུངས་པ་གསུམ་གྱི་ཡོན་ཏན་དང་ལྡན་ཏེ། རྒྱ་མཚོ་ཆེན་པོའི་གཏིང་
དཔག་དཀའ་བ་དེ་བཞིན་དུ། དེ་གཉིས་ཀྱི་མཁྱེན་བརྩེ་དེས་ཀྱང་ཡུལ་འདི་ཙམ་ཞིག་རྟོགས་
ལ་འདི་ཕན་ཆད་མ་རྟོགས་ཞེས་པའི་མཐའ་དང་སེམས་ཅན་འདི་ཙམ་ཞིག་གི་དོན་དུས་འདི་
ཙམ་ཞིག་མཛད། དེ་ཕན་ཆད་དུ་མི་མཛད་ཅེས་པའི་གཏིང་དཔག་པར་དཀའ་ཞིང་། རྒྱ་མཚོ་
ཆེན་པོ་ལས་རྦ་རླབས་ཆལ་ཆིལ་གཡོ་བ་དེ་བཞིན་དུ། དེ་གཉིས་ཀྱིས་ཀྱང་བྱང་ཆུབ་ཀྱི་ཕྱིར་
དུ་སྦྱིན་སོགས་སྤྱོད་པའི་རྦ་རླབས་ཆེན་པོ་ཆལ་ཆིལ་དུ་གཡོ་ཞིང་། རྒྱ་མཚོ་ཆེན་པོ་དེ་རིན་པོ་



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ཆེ་རྣམས་ཀྱི་གཏེར་རམ་འབྱུང་གནས་ཡིན་པ་བཞིན་དུ། དེ་གཉིས་ཀྱང་ལེགས་པར་བཤད་
པ་ཐམས་ཅད་ཀྱི་གཏེར་རམ་འབྱུང་ཁུངས་ཡིན་པའི་ཕྱིར།
གཉིས་པ་ནི། བདེ་གཤེགས་གསུང་རབ་ཚུལ་གཉིས་ཤིང་རྟའི་སྲོལ། །ཞེས་སོགས་
ཀྱིས་འཆད། དོན་ནི་ཤིང་རྟ་ཆེན་པོ་ཀླུ་སྒྲུབ་དང་ཐོགས་མེད་གཉིས་ཆོས་ཅན། བློ་
བཟང་གྲགས་པས་བསྟན་བཅོས་འདི་རྩོམ་པའི་ཐོག་མར་ཁྱེད་གཉིས་ཀྱི་ཞབས་ལ་སྤྱི་
བོས་(༣བ)འདུད་པའི་རྒྱུ་མཚན་ཡོད་དེ། ཁྱེད་གཉིས་ཀྱིས་བདེ་བར་གཤེགས་པའི་
གསུང་རབ་འཁོར་ལོ་གསུམ་ལ་དྲང་ངེས་འབྱེད་པའི་ཚུལ་དབུ་སེམས་གཉིས་ཀྱི་ལུགས་
ཀྱི་ཤིང་རྟའི་སྲོལ་ལེགས་པར་ཕྱེ་བའི་སྒོ་ནས་རྒྱལ་བའི་ལུང་གི་བསྟན་པའི་མཆོག་ཐེག་
ཆེན་གྱི་བསྟན་པ་ས་འོག་ས་སྟེང་ས་བླའི་སྲིད་པ་གསུམ་ན་ཡོད་པའི་རྣམ་གྲོལ་དོན་གཉེར་
གྱི་འགྲོ་བ་རྣམས་ཀྱི་རྣ་བའི་ལམ་ན་ཉི་མ་ལྟར་གསལ་བར་མཛད་པས་ཤིན་ཏུ་བཀའ་
དྲིན་ཆེ་བ་ཡིན་པའི་ཕྱིར།
།
གསུམ་པ་ནི། ཤིང་རྟ་ཆེན་པོའི་ཞེས་སོགས་ཀྱིས་འཆད། དོན་ནི་འཕགས་པ་ལྷ་ དང༌།
སློབ་དཔོན་དཔའ་བོ་དང་། སངས་རྒྱས་བསྐྱངས་དང་ལེགས་ལྡན་འབྱེད་དང་། དཔལ་ལྡན་
ཟླ་བ་གྲགས་པའི་ཞབས་ལ་སོགས་པ་ཀླུ་སྒྲུབ་ཀྱི་རྗེས་འབྲང་རྣམས་དང་། དབྱིག་གཉེན་
ཞབས་དང་། བློ་གྲོས་བརྟན་པ་དང་། ཕྱོགས་ཀྱི་གླང་པོ་དང་། དཔལ་ཆོས་ཀྱི་གྲགས་པའི་
ཞབས་ལ་སོགས་པ་ཐོགས་མེད་ཀྱི་རྗེས་འབྲང་འཛམ་གླིང་མཛེས་པར་བྱེད་པའི་རྒྱན། ཐུབ་
བསྟན་བཤད་སྒྲུབ་ཀྱི་སྒོ་ནས་མི་ནུབ་པའི་རྒྱལ་མཚན་འཛིན་པའི་མཆོག་ཏུ་གྱུར་པའི་མཁས་
པའི་དབང་པོ་རྣམས་ཆོས་ཅན། བློ་བཟང་གྲགས་པས་བསྟན་བཅོས་འདི་རྩོམ་པའི་ཐོག་
མར་ཁྱོད་རྣམས་ལ་གུས་པས་འདུད་པའི་རྒྱུ་མཚན་ཡོད་དེ། ཁྱོད་རྣམས་གོང་དུ་བཤད་པའི་
ཤིང་རྟ་ཆེན་པོའི་སྲོལ་འབྱེད་གཉིས་ཀྱི་ལུགས་སོ་སོར་ལེགས་པར་བཟུང་ནས། འཛམ་བུ་
གླིང་གི་བློ་གསལ་བྱེ་བ་སྟེ་གྲངས་མེད་པའི་གསུང་རབ་ཀྱི་དོན་ཕྱིན་ཅི་མ་ལོག་པར་རྟོགས་
J1



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་ཤེས་རབ་ཀྱི་མིག་འབྱེད་པར་བྱེད་པའི་མཁས་མཆོག་ཡིན་པའི་ཕྱིར། །
བཤད་པར་དམ་བཅས་ཏེ་མཉན་པར་བསྐུལ་བ། ་
གཉིས་པ་བཤད་པར་དམ་བཅས་ཏེ་མཉན་པར་བསྐུལ་བ་ལ་གཉིས། བསྟན་
བཅོས་ཀྱི་ཆེ་བ་བསྟན་ཏེ་བཤད་པར་དམ་བཅའ་བ་དང་། བློ་གྲོས་དང་ལྡན་ཞིང་དོན་
དུ་གཉེར་བའི་ཉན་པ་པོ་ལ་མཉན་པར་བསྐུལ་བའོ། །
དང་པོ་ནི། གཞུང་ལུགས་ཞེས་སོགས་ཀྱིས་འཆད། དོན་ནི་རྗེ་བཙུན་བློ་བཟང་
གྲགས་པ་ཆོས་ཅན། དྲང་ངེས་རྣམ་པར་འབྱེད་པའི་བསྟན་བཅོས་འདི་དག་གིས་བཤད་
པར་བྱའོ་ཞེས་དམ་བཅའ་བའི་རྒྱུ་མཚན་ཡོད་དེ། ཤིང་རྟ་ཆེན་པོའི་ལུགས་གཉིས་ཀྱིས་
འཁོར་ལོ་གསུམ་ལ་དྲང་ངེས་འབྱེད་ཚུལ་མི་འདྲ་(༤ན)བའི་གནས་སམ་ཁྱད་པར་དེ་ནི་
གཞུང་ལུགས་མང་དུ་ཐོས་ཤིང་། རིགས་པའི་ལམ་དུའང་ངལ་བ་མང་དུ་བསྟེན་པ་དང་།
ནང་གི་མངོན་པར་རྟོགས་པའི་ཡོན་ཏན་གྱི་ཚོགས་ཀྱིས་ཡིད་མི་དམན་ཤིང་ཕྱུག་པའི་
གངས་རིའི་ཁྲོད་ཀྱི་མཁས་གྲུབ་དུ་མས་ཀྱང་འབད་པ་ཅི་ཙམ་བྱས་ཀྱང་རྟོགས་པར་མ་
གྱུར་ཅིང་རང་ཉིད་ཀྱིས་བླ་མ་མགོན་པོ་འཇམ་དབྱངས་ཀྱི་བཀའ་དྲིན་གྱིས་ལེགས་པར་
མཐོང་བ་སྟེ་རྟོགས་པ་དང་། དགོས་པ་རྙེད་པ་དང་གྲགས་པ་སྒྲུབ་པ་ལྟ་བུ་མིན་པར་
ཤིན་ཏུ་རྟོགས་དཀའ་བའི་དྲང་ངེས་ཀྱི་ཁྱད་པར་འདི་གདུལ་བྱ་རྣམས་ཀྱིས་རྟོགས་ན་ཅི་
མ་རུང་སྙམ་པའི་ཤིན་ཏུ་བརྩེ་བའི་བསམ་པས་ཀུན་ནས་བསླང་སྟེ་རྩོམ་པ་ཡིན་པའི་ཕྱིར།
ཁ་ཅིག །གཞུང་ལུགས་མང་དུ་ཐོས་པ་བུ་སྟོན་དང༌། རིགས་པའི་ལམ་དུ་ངལ་བ་
མང་དུ་བསྟེན་པ་ཆ་པ་ཞེས་སོ་སོར་འཆད་མོད། ཡོན་ཏན་གསུམ་ག་དང་ལྡན་པའི་
མཁས་པ་དུ་མས་ཀྱང་འབད་ཀྱང་མ་རྟོགས་ན། ཡོན་ཏན་རེ་རེ་དང་ལྡན་པ་ཙམ་གྱིས་
རྟོགས་མི་ནུས་པ་ལྟ་སྨོས་ཀྱང་ཅི་དགོས་ཞེས་པའི་དོན་ཡིན་ནམ་སྙམ་མོ། །
-6-



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གཉིས་པ་ནི། བསྟན་པའི་ཞེས་སོགས་ཀྱིས་འཆད། དོན་ནི་ལུང་གི་བསྟན་པའི་
དོན་དེ་ཉིད་དེ། གནས་ཚུལ་དྲང་ངེས་ལ་སོགས་པའི་ཁྱད་པར་ཕྱིན་ཅི་མ་ལོག་པར་
རྟོགས་པར་འདོད་ཅིང་། རང་ཉིད་ཀྱིས་ཇི་ལྟར་རྟོགས་པའི་རྣམ་དཔྱོད་ཀྱིས་གདུལ་བྱ་
གཞན་ལ་སྨྲ་བ་ལ་འགྲན་ཟླ་མེད་པར་འདོད་པའི་གདུལ་བྱ་རྣམས་ལ་བསྟན་བཅོས་
འདི་གུས་པས་ཉོན་ཅིག་ཅེས་མཉན་པར་བསྐུལ་རིགས་ཏེ། དེ་ལྟ་བུའི་སྨྲ་བ་ཟླ་མེད་
དུ་བྱེད་པ་ལ་བསྟན་བཅོས་འདི་ནས་བཤད་པ་ལྟར་རྟོགས་ནས་སྨྲ་བ་ཞིག་དགོས་
པའི་ཕྱིར།
།
པ། བཤད་པ་ཉིད་ཉེ་བར་འགོད་པ། །
གཉིས་པ་བཤད་པ་ཉིད་ཉེ་བར་འགོད་པ་ལ་གཉིས། དྲང་ངེས་ཀྱི་ཁྱད་པར་རིགས་
པ་རྣམ་དག་གིས་གཏན་ལ་འབེབས་དགོས་པར་བསྟན་པ་དང་། དེ་ལྟར་གཏན་ལ་
འབེབས་པའི་ཚུལ་ལོ། །
བས མ ་
དྲང་ངེས་ཀྱི་ཁྱད་པར་རིགས་པ་རྣམ་དག་གིས་གཏན་ལ་
འབེབས་དགོས་པར་བསྟན་པ། །
དང་པོ་ལ་གཉིས། མདོའི་དྲང་ངེས་འབྱེད་དགོས་ཤིང་ལུང་ཙམ་གྱིས་འབྱེད་མི་
ནུས་པ་དང་། དེས་ན་རིགས་པས་དྲང་ངེས་འབྱེད་དགོས་པའོ། ། །
མདོའི་དྲང་ངེས་འབྱེད་དགོས་ཞིང་ལུང་ཙམ་
གྱིས་འབྱེད་མི་ནུས་ཚུལ་བཤད་པ། །
དང་པོ་ལ་གཉིས། སྤྱིར་དྲང་ངེས་འབྱེད་དགོས་ཚུལ་དང་། ལུང་ཙམ་གྱིས་འབྱེད་
མི་ནུས་པའི་ཚུལ་ལོ། །དང་པོ་ནི། ཇི་སྐད་དུ་(༤བ)ཞེས་པ་ནས། རག་ལས་ཤིང་ཞེས་
- 7 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་བར་གྱིས་འཆད། དོན་ནི། རྣམ་གྲོལ་དོན་དུ་གཉེར་བའི་རྣམ་དཔྱོད་དང་ལྡན་པ་
དག་གིས་ཆོས་རྣམས་ཀྱི་དེ་ཁོ་ན་ཉིད་ཇི་ལྟར་ཡིན་ཁོང་དུ་ཆུད་པའི་ཐབས་ལ་འབད་
དགོས་ཏེ། ཆོས་རྣམས་ཀྱི་དེ་བཞིན་ཉིད་ནི་ཤིན་ཏུ་རྟོགས་པར་དཀའ་བ་དང་། དེ་མ་
རྟོགས་ན་འཁོར་བ་ལས་མི་གྲོལ་བ་སྟེ། གྲོལ་མི་ནུས་པར་གཟིགས་ནས་ཐུགས་རྗེ་ཅན་
བདག་ཅག་གི་སྟོན་པས་སྦྱིན་སོགས་ཐབས་ཀྱི་ཚུལ་དང་རྟེན་འབྲེལ་དང་གཅིག་དུ་
བྲལ་ལ་སོགས་པའི་རིགས་པའི་སྒོ་དུ་མ་ཞིག་གིས་གདུལ་བྱ་རྣམས་དེ་ཁོ་ན་ཉིད་ཁོང་
དུ་ཆུད་པ་ལ་འཛུད་པར་གསུངས་པ་དེའི་ཕྱིར། གང་དུ་གསུངས་ན་ཡུལ་འཁོར་སྐྱོང་
གིས་ཞུས་པ་ལས། སྟོང་པ་ཞི་བ་སྐྱེ་བ་མེད་པའི་ཚུལ། །ཞེས་སོགས་ཀྱིས་འཆད། མདོ་
དེའི་དོན་ནི། ཆོས་རྣམས་ཀྱི་ངོ་བོ་བདེན་པས་སྟོང་བ། རྒྱུ་བདེན་པར་གྲུབ་པའི་མཚན
མ་ཞི་བ། འབྲས་བུ་བདེན་པའི་སྐྱེ་བ་མེད་པའི་ཚུལ་ཏེ། མདོར་ན་ཆོས་རྣམས་ཀྱི་ཡིན་
ལུགས་ཀྱི་དེ་ཁོ་ན་ཉིད་མི་ཤེས་པས་ཏེ་གནས་ཚུལ་དེ་ལ་རྨོངས་པའི་མ་རིག་པའི་དབང་
གིས་ནི་འགྲོ་བ་རྣམས་འཁོར་བར་འཁྱམས་པར་གྱུར་པ་ཡིན་ལ། འགྲོ་བ་དེ་དག་
འཁོར་བ་ལས་གྲོལ་བར་བྱ་བའི་ཕྱིར་དུ། སེམས་ཅན་ཐམས་ཅད་ལ་བུ་གཅིག་པ་ལྟ་
བུའི་ཐུགས་རྗེ་མངའ་བའི་སྟོན་པས་ཐབས་ཀྱི་ཚུལ་དང་། རིགས་པའི་རྣམ་གྲངས་བརྒྱ་
ཕྲག་དག་སྟེ། གྲངས་མེད་པ་དག་གི་སྒོ་ནས་ནི། གདུལ་བྱ་དེ་ཁོ་ན་ཉིད་ཁོང་དུ་ཆུད་པ་
ལ་འཛུད་པར་མཛད་ཅེས་པའི་དོན་ནོ། །སྟོང་ཉིད་ཕྱིན་ཅི་མ་ལོག་པར་རྟོགས་པ་དེ་
ཡང་རྒྱལ་བའི་གསུང་རབ་ཀྱི་དྲང་བ་དང་ངེས་པའི་དོན་རྣམ་པར་འབྱེད་པ་ལ་རག་
ལས་པ་སྟེ་ངེས་དོན་གྱི་གསུང་རབ་ཟབ་མོ་ཞིག་གི་རྗེས་སུ་མ་འབྲངས་པར་དྲང་བའི་དོན་
གྱི་གསུང་རབ་ཙམ་ལ་བརྟེན་ནས། དེ་ཁོ་ན་ཉིད་རྟོགས་མི་ནུས་པས་ངེས་དོན་གྱི་གསུང་
རབ་ཅིག་ལ་བརྟེན་དགོས་ལ། དེ་ལ་ངེས་དོན་གྱི་གསུང་རབ་ངོས་ཟིན་དགོས་ལ། དེ་
ངོས་ཟིན་པ་གསུང་རབ་ཀྱི་དྲང་ངེས་ཚུལ་བཞིན་དུ་འབྱེད་པ་ལ་རག་ལས་པའི་ཕྱིར།
- 8 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
འདིར་འཁོར་བ་ལས་གྲོལ་བ་ལ་སྟོང་ཉིད་ངེས་པར་རྟོགས་དགོས་པར་བཤད་པ་མི་
འཐད་དེ། འདིར་དབུ་སེམས་མཐའ་དག་གི་གྲུབ་(ན)མཐའ་གཙོ་བོར་གཏན་ལ་
འབེབས་ཤིང་། རང་རྒྱུད་པ་དང་སེམས་ཙམ་པས་དེ་ལྟར་ཁས་མི་ལེན་པའི་ཕྱིར་ཞེ་ན་
སྐྱོན་མེད་དེ། གཞུང་འདིའི་མཐར་ཐུག་གི་དགོངས་པ་ཐལ་འགྱུར་དུ་གནས་པའི་ཕྱིར་
ཏེ། འདིར་སེམས་ཙམ་པ་དང་རང་རྒྱུད་པའི་ལུགས་འཆད་པའི་སྐབས་སུ་ལུགས་འདིར་
སེམས་སོ། །ཞེས་དང་། འདིར་འདོད་དོ། །ཞེས་གསུངས་པ་ལ་རྒྱུ་མཚན་ཡོད་པའི་ཕྱིར།
གཉིས་པ་ལ་གཉིས། ལུང་ཙམ་གྱིས་ནུས་པ་ལ་གནོད་བྱེད་དང་། མི་ནུས་པའི་
སྒྲུབ་བྱེད་དོ། །དང་པོ་ལ་གཉིས། ལུང་ཙམ་གྱིས་ནུས་ན་ལུང་དོན་འཆད་མི་དགོས་
པར་ཐལ་བ་དང༌། འགལ་བ་ལ་མི་འཁྲུལ་བ་ཡོད་པར་ཐལ་བའོ། །དང་པོ་ནི། དེ་
གཉིས་ཞེས་པ་ནས། འགྱུར་བའི་ཕྱིར་དང་། ཞེས་པའི་བར་གྱིས་འཆད། དོན་ནི། དྲང་
བ་དང་ངེས་པའི་དོན་དེ་གཉིས་རྣམ་པར་འབྱེད་པ་ཡང་འདི་ནི་དྲང་བའི་དོན་གྱི་མདོ་
ཡིན་ནོ། །འདི་ནི་ངེས་པའི་དོན་གྱི་མདོ་ཡིན་ནོ། །ཞེས་གསུངས་པའི་ལུང་ཙམ་གྱིས་
ནུས་པ་མ་ཡིན་ཏེ། དེ་ལས་གཞན་དུ་ལུང་ཙམ་གྱིས་དྲང་ངེས་འབྱེད་ནུས་ན་ཤིང་རྟ་
ཆེན་པོ་དག་གིས་དྲང་ངེས་འབྱེད་པའི་དགོངས་འགྲེལ་བརྩམས་པ་དོན་མེད་དུ་འགྱུར་
བའི་ཕྱིར།
གཉིས་པ་ནི། གསུང་རབ་ཅེས་པ་ནས། ཕྱིར་དང་། ཞེས་པའི་བར་གྱིས་འཆད།
དོན་ནི་གཞན་ཡང་དྲང་དོན་གྱི་མདོ་དང་ངེས་དོན་གྱི་མདོའི་གཞི་མཐུན་ཡོད་པར་ཐལ།
ལུང་ལས་དྲང་དོན་གྱི་མདོར་གསུང་ན་དྲང་དོན་གྱི་མདོ་ཡིན་པས་ཁྱབ། ལུང་ལས་ངེས་
དོན་གྱི་མདོར་གསུངས་ན་ངེས་དོན་གྱི་མདོ་ཡིན་པས་ཁྱབ་པའི་ཕྱིར། རྟགས་ཁས།
ཁྱབ་སྟེ། གསུང་རབ་ལས་མདོ་གཅིག་ལ་ཡང་དྲང་ངེས་ཀྱི་འཇོག་ཚུལ་མི་མཐུན་པ་དུ་
མ་གསུངས་པ་ཡོད་པའི་ཕྱིར། ཆོས་ཐམས་ཅད་བདེན་མེད་དུ་སྟོན་པའི་ཤེར་ཕྱིན་
-9 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འབུམ་པ་ལྟ་བུ་དགོངས་འགྲེལ་ལས་དྲང་དོན་གྱི་མདོར་གསུངས། བློ་གྲོས་མི་ཟད་པའི་
མདོ་ལས་ངེས་དོན་གྱི་མདོར་གསུངས་པའི་ཕྱིར། །
གཉིས་པ་ནི། འདི་ནི་འདིའོ། །ཞེས་པ་ནས་ཕྱིར་རོ། །ཞེས་པའི་བར་གསུངས།
དོན་ནི། ལུང་ལས་དྲང་ངེས་སུ་གསུངས་པ་ཙམ་གྱིས་དྲང་ངེས་ཀྱི་ཁྱད་པར་འཇོག་ནུས་
པ་མ་ཡིན་ཏེ། དོན་འདི་(༥བ)ནི་འདིའོ་ཞེས་གསུངས་པ་ཙམ་གྱི་ལུང་གིས་དོན་དེ་དེ་
ལྟར་གཞག་པར་ནི་མི་ནུས་ལ། དེའི་ཚེ་སྤྱི་ལ་དེ་ལྟར་མ་ཁྱབ་པས་ན་བྱེ་བྲག་དྲང་ངེས་ལ་
ཡང་འདི་དྲང་དོན་གྱི་འདིའོ། །ཞེས་གསུངས་པ་ཙམ་གྱིས་ཀྱང་སྒྲུབ་པར་མི་ནུས་པའི་
ཕྱིར། དོན་འདི་ནི་འདིའོ་ཞེས་གསུངས་པའི་ལུང་ཙམ་གྱིས་དོན་དེ་དེ་ལྟར་ཡིན་པར་
སྒྲུབ་མི་ནུས་ཏེ་དངོས་པོ་བདེན་གྲུབ་ཏུ་སྟོན་པའི་མདོ་ཡང་ཡོད། བདེན་མེད་དུ་སྟོན་
པའི་མདོ་ཡང་ཡོད་པའི་ཕྱིར། །
དེས་ན་རིགས་པས་དྲང་ངེས་འབྱེད་དགོས་པ་བཤད་པ།
གཉིས་པ་དེས་ན་རིགས་པས་དྲང་ངེས་འབྱེད་དགོས་པ་ལ་གཉིས། དངོས་ཀྱི་དོན་
དང༌། ཤེས་བྱེད་ཀྱི་ཁུངས་སོ། །དང་པོ་ལ་གཉིས། ཤིང་རྟ་ཆེན་པོའི་བསྟན་བཅོས་ཀྱི་
རྗེས་སུ་འབྲངས་ཏེ་དྲང་ངེས་འབྱེད་དགོས་པ་དང་། དེ་ལྟར་ཕྱེ་ནས་རིགས་པས་དྲང་
ངེས་འབྱེད་པར་སྒྲུབ་པའོ།
དང་པོ་ནི། དེའི་ཕྱིར་ཞེས་པ་ནས། འཚོལ་དགོས་པས་ཞེས་པའི་བར་གསུངས།
དོན་ནི་དེས་ན་དྲང་ངེས་འབྱེད་པ་དེ་ལ་གསུང་རབ་ཀྱི་དྲང་ངེས་འབྱེད་པར་ལུང་བསྟན་
པའི་ཤིང་རྟ་ཆེན་པོ་དག་གིས་མདོའི་དྲང་ངེས་ཀྱི་དགོངས་པ་དཀྲལ་ཞིང་། དེ་ཡང་ངེས་
དོན་གྱི་གསུང་རབ་རྣམས་ཀྱི་སྒྲ་ཇི་བཞིན་པའི་དོན་ལས་དོན་གཞན་དུ་འདྲེན་པ་ལ་
རིགས་པའི་གནོད་བྱེད་ཡོད་ལུགས་དང༌། དོན་དེ་ལས་གཞན་དུ་དྲང་དུ་མི་རུང་བར་
- 10 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དོན་དེ་ཁོ་ནར་ངེས་པའི་སྒྲུབ་བྱེད་ཀྱི་རིགས་པས་ལེགས་པར་གཏན་ལ་ཕབ་པ་ཅིག་གི་
རྗེས་སུ་འབྲངས་ནས་མདོའི་དྲང་ངེས་ཀྱི་དགོངས་པ་འཚོལ་དགོས་པ་ཡིན་ཏེ། མདོའི་
དྲང་ངེས་འབྱེད་དགོས་ཤིང་ལུང་ཙམ་གྱིས་དྲང་ངེས་འབྱེད་མི་ནུས་པའི་ཕྱིར། ད་
གཉིས་པ་ནི། མཐར་གཏུགས་ན། ཞེས་པ་ནས། ཕྱིར་རོ། །ཞེས་པའི་བར་གྱིས་
འཆད། དོན་ནི་རྒྱལ་བའི་གསུང་རབ་ལ་དྲང་ངེས་འབྱེད་པ་དེ་ཡང་སྒྲུབ་བྱེད་མཐར་
གཏུགས་ན་དྲི་མ་མེད་པའི་རིགས་པ་ཉིད་ཀྱིས་འབྱེད་དགོས་ཏེ། རིགས་པས་མི་འགྲུབ་
ཅིང་རིགས་པ་དང་འགལ་བའི་གྲུབ་མཐའ་ཁས་ལེན་ན་དེ་འདྲ་བའི་གྲུབ་མཐའ་སྨྲ་བ་
པོ་དེ་ཚད་མའི་སྐྱེས་བུར་མི་རུང་བའི་ཕྱིར་དང་། ཆོས་རྣམས་ཀྱི་ཀུན་རྫོབ་དང་དོན་དམ་
པའི་དངོས་པོའི་དེ་ཁོ་ན་ཉིད་དེའི་གནས་ཚུལ་ཀྱང་འཐད་པས་སྒྲུབ་པའི་རིགས་པའི་
སྒྲུབ་བྱེད་དང་ལྡན་པའི་ཕྱིར་རོ། ། །
གཉིས་པ་ནི། དོན་གྱི་དབང་ཞེས་པ་ནས། གསུངས་སོ། །ཞེས་(༦ན)པའི་བར་
གྱིས་འཆད། དོན་ནི། ལུང་ཙམ་གྱིས་དྲང་ངེས་འབྱེད་མི་ནུས་ཤིང་། རིགས་པས་དྲང་
ངེས་འབྱེད་དགོས་པའི་དོན་གྱི་དབང་འདི་གཟིགས་ནས། བཅོམ་ལྡན་འདས་ཀྱིས་དགེ་
སློང་དག་གི་ཆོས་ཀྱི་རྗེས་སུ་འབྲང་བའི་མཁས་པ་རྣམས་ཀྱིས་གསུང་རབ་ལ་དཔྱོད་པའི་
ཚེ་གསུང་རབ་དེས་གཞལ་བྱ་མངོན་གྱུར། ལྐོག་གྱུར། ཤིན་ཏུ་ལྐོག་གྱུར་གསུམ་སྟོན་
པའི་ཆ་ལ་རིམ་པ་བཞིན་དུ་མངོན་སུམ། དངོས་སྟོབས་རྗེས་དཔག །ཡིད་ཆེས་རྗེས་
དཔག་གསུམ་གྱིས་གནོད་པ་ཡོད་མེད་ལེགས་པར་བརྟགས་ལ། གནོད་པ་མ་མཐོང་བ་
ན་ངའི་བཀའ་ལས་ཇི་ལྟར་བཤད་པ་བཞིན་ཉམས་སུ་བླང་བར་བྱ་ཡི། ང་ལ་གུས་པའི་
ཕྱིར་ཏེ་རྒྱུ་མཚན་དུ་བྱས་ནས་བཤད་ཚད་སྒྲ་ཇི་བཞིན་པར་འཛིན་མི་རིགས་ཏེ། དཔེར་
ན་གསེར་བརྟག་པའི་ཚེ་དང་པོར་མེས་བསྲེགས། དེ་རྗེས་བཅད། དེ་རྗེས་བརྡར་ནས་
གསེར་ཡིན་པར་ཤེས་པ་ན་ནོར་གྱི་མཆོག་ཏུ་འཛིན་པ་བཞིན་ནོ། །དེ་སྐད་དུ་ཡང་
- 11 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རིགས་ཐིགས་ཀྱི་ཕྱོགས་སྔ་མདོར་བསྡུས་སུ་ཀ་མ་ལ་ཤཱི་ལས། དེ་ལ་བསྲེག་པ་ནི་
མངོན་སུམ་དང་ཆོས་མཐུན་པར་བསྟན་པའི་ཕྱིར་རོ། །བཅད་པ་ནི་རྗེས་སུ་དཔག་པ་
དང་ཆོས་མཐུན་པར་བསྟན་པའི་ཕྱིར་རོ། །བརྡར་བ་ནི་ཡིད་ཆེས་པ་དང་ཆོས་མཐུན་
པར་བསྟན་པའི་ཕྱིར་རོ། །ཞེས་གསུངས་པའི་ཕྱིར། །
དེ་ལྟར་གཏན་ལ་འབེབས་པའི་ཚུལ་བཤད་པ། །
གཉིས་པ་དེ་ལྟར་གཏན་ལ་འབེབས་པའི་ཚུལ་ལ་གཉིས། མདོ་སྡེ་སོ་སོ་ལ་བརྟེན་
པའི་ལུགས་གཉིས་སོ་སོར་བཤད་པ་དང་། ལུགས་དེ་གཉིས་ལས་རང་ཉིད་གང་གི་
རྗེས་སུ་འབྲང་བར་བསྟན་པའོ། །
དང་པོ་ལ་གཉིས། མདོ་སྡེ་དགོངས་འགྲེལ་ལ་བརྟེན་པའི་ཕྱོགས་དང་། བློ་གྲོས་
མི་ཟད་པའི་མདོ་ལ་བརྟེན་པའི་ཕྱོགས་སོ། །དང་པོ་ལ་གཉིས། མདོ་སྡེ་ནས་ཇི་སྐད་
གསུངས་པ་འགོད་པ་དང་། དེའི་དོན་ཤིང་རྟ་ཆེན་པོའི་རྣམས་ཀྱིས་ཇི་ལྟར་བཀྲལ་བའི་
ཚུལ་ལོ། །དང་པོ་ལ་གཉིས། འཁོར་ལོ་དང་པོ་གཉིས་ལ་འགལ་སྤོང་གི་དྲི་བ། འགལ་
བ་དེ་སྤོང་གི་ལན་ནོ། །དང་པོ་ལ་གཉིས། དྲི་བའི་མདོ་འགོད་པ་དང༌། མདོའི་དོན་ཅུང་
ཟད་བཤད་པའོ། །
དགོངས་འགྲེལ་གྱི་ལེའུ་བཅུ་ངོས་བཟུང་བ། །
དང་པོ་ནི། སྤྱིར་མདོ་སྡེ་དགོངས་འགྲེལ་ལ་ལེའུ་བཅུ་ཡོད་དེ། གླེང་གཞིའི་ལེའུ་
དོན་ཟབ་དགོངས་པ་ངེས་འགྲེལ་དང་ཚུལ་བཞིན་ཀུན་ཏུ་འདྲི་བ་གཉིས་(༦བ)ཀྱིས་
ཞུས་པའི་ལེ། ཆོས་འཕགས་ཀྱི་དྲིས་ལན་གྱི་ལེའུ། བྱང་ཆུབ་སེམས་དཔའ་བློ་གྲོས་
རྣམ་དག་གི་དྲིས་ལན་གྱི་ལེའུ བློ་གྲོས་ཡངས་པའི་དྲིས་ལན་གྱི་ལེའུ། ཡོན་ཏན་འབྱུང་
- 12 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
གནས་ཀྱི་དྲིས་ལན་གྱི་ལེའུ། དོན་དམ་ཡང་དག་འཕགས་ཀྱི་དྲིས་ལན་གྱི་ལེའུ བྱམས་
པས་ཞུས་པའི་དྲིས་ལན་གྱི་ལེའུ། སྤྱན་རས་གཟིགས་ཀྱིས་ཞུས་པའི་དྲིས་ལན་གྱི་ལེའུ།
འཇམ་དབྱངས་ཀྱིས་ཞུས་པའི་དྲིས་ལན་གྱི་ལེའུ་རྣམས་སུ་ཡོད་པའི་ཕྱིར། དེ་དག་ལས་
དྲིས་ལན་དང་པོས་རྣམ་པར་རིག་པ་ཙམ་གྱིས་དེ་ཁོ་ན་ཉིད་གཏན་ལ་འབེབས། དྲིས་
ལན་གཉིས་པས་དོན་དམ་པ་རྟོག་གེའི་བློས་ཇི་ལྟ་བ་བཞིན་དུ་བསམ་གྱིས་མི་ཁྱབ་
པའི་ཚུལ་གཏན་ལ་འབེབས། དྲིས་ལན་གསུམ་པས་བདེན་གཉིས་ངོ་བོ་ཐ་དད་ཡིན་པ་
དང་ཐ་དད་གཏན་མེད་ཀྱི་གཅིག་ཡིན་པ་ལ་རིགས་པའི་གནོད་བྱེད་བཞི་བཞི་བསྟན་
ནས་བདེན་གཉིས་ངོ་བོ་གཅིག་ལ་ལྡོག་པ་ཐ་དད་དུ་འཛིན་པའི་ཚུལ་བཞི་བསྟན། དྲིས་
ལན་བཞི་པས་གཙོ་བོར་ཀུན་གཞིའི་རྣམ་ཤེས་གཏན་ལ་འབེབས། དྲིས་ལན་ལྔ་པས་
གཙོ་བོར་མཚན་ཉིད་གསུམ་གྱི་རྣམ་གཞག་གཏན་ལ་འབེབས། དྲིས་ལན་དྲུག་པས་
གསུང་རབ་ཀྱི་དྲང་ངེས་གཏན་ལ་འབེབས། དྲིས་ལན་བདུན་པས་ཞི་གནས་དང་ལྷག་
མཐོང་གི་རྣམ་གཞག་གཙོ་བོར་གཏན་ལ་འབེབས། དྲིས་ལན་བརྒྱད་པས་གཙོ་བོར་བྱང་
སེམས་ཀྱི་ས་བཅུའི་རྣམ་གཞག་གཏན་ལ་འབེབས། དྲིས་ལན་དགུ་པས་འབྲས་བུ་
སངས་རྒྱས་ཀྱི་ས་ཡེ་ཤེས་ཆོས་སྐུའི་རྣམ་གཞག་སོགས་གཙོ་བོར་གཏན་ལ་འབེབས་ལ།
མདོར་ན་དྲིས་ལན་དགུ་པོ་དེས་སེམས་ཙམ་པའི་ལུགས་ཀྱི་གཞི་ལམ་འབྲས་གསུམ་གྱི་
རྣམ་གཞག་ཆ་ཚང་བར་གཏན་ལ་འབེབས་སོ། །ཞེས་ཤེས་པར་བྱ་སྟེ། ཐེག་བསྡུས་
ལས། ཤེས་བྱའི་གནས་དང་མཚན་ཉིད་དེར་འཇུག་དང་། །དེ་ཡི་གནས་དང་དེ་རབ་
དབྱེ་བ་དང་། །བསླབ་པ་གསུམ་དང་དེ་འབྲས་སྤངས་པ་དང་། །ཡེ་ཤེས་ཐེག་པ་མཆོག་
ཏུ་འགྱུར་ཁྱད་འཕགས། །ཞེས་གསུངས་པ་དང་ཁོག་གཅིག་པར་སྣང་ངོ༌། །
གོང་དུ་བཤད་ཟིན་པ་དེ་རྣམས་ཀྱི་ནང་ནས་འདིར་དོན་དམ་ཡང་དག་འཕགས་
ཞུས་ཀྱི་ལེའུ་ལས། གསུང་རབ་ཀྱི་དྲང་ངེས་འབྱེད་པའི་ཚུལ་གསུངས་པ་རྣམས་འཆད་
- 13 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་ཡིན་ལ། དེ་ཡང་(༧ན)ཐོག་མར་འདིར་དྲང་ངེས་ཀྱི་རྣམ་གཞག་འབྱེད་པ་ལ་གཉིས།
མདོ་སྡེ་དགོངས་འགྲེལ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་སེམས་ཙམ་
པའི་ལུགས་ལ་དཔྱད་པ་དང་། མདོ་དེ་ཉིད་སྒྲ་ཇི་བཞིན་པར་མི་བཞེད་ཀྱང་བློ་གྲོས་མི་
ཟད་པའི་མདོ་ལ་སོགས་པ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་དབུ་མ་པའི་
ལུགས་ལ་དཔྱད་པའོ། ། ། །
དང་པོ་ནི། མདོ་སྡེ་ནས་ཇི་ལྟར་གསུངས་པ་འགོད་པ་དང༌། དེའི་དོན་ཇི་ལྟར་
བཀྲལ་བའི་ཚུལ་ལོ། །དང་པོ་ལ་མདོ་སྡེའི་འགལ་སྤོང་གི་དྲི་བ། འགལ་བ་དེ་སྤོང་
བའི་ལན། ངོ་བོ་ཉིད་གསུམ་གྱི་ངོ་བོ་ངོས་བཟུང་བ། དེ་དག་གིས་གྲུབ་པའི་དོན་ཞུས་
ཚུལ་ལོ། །
མདོ་སྡེ་ལ་འགལ་སྤོང་གི་དྲི་བ་བཤད་པ། །
དང་པོ་ནི། བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་
མཚན་ཉིད་ཀྱང་བཀའ་སྩལ། ཞེས་པ་ནས་བཅོམ་ལྡན་འདས་ལ་བདག་ཡོངས་སུ་ཞུ་
ལགས་སོ། །ཞེས་པའི་བར་གསུངས། འདིའི་སྐབས་སུ་དགག་གཞག་སྤང་གསུམ་
ལས། དང་པོ་ནི། ཁ་ཅིག །བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་
མདོ་སྡེ་ལ་འགལ་སྤོང་གི་དྲི་བ་ཞུས་ཚུལ་ཡོད་དེ། བཅོམ་ལྡན་འདས་ཀྱིས་འཁོར་ལོ་
དང་པོར་གཟུགས་ནས་བྱང་ཕྱོགས་སོ་བདུན་གྱི་བར་ཆོས་རྣམས་རང་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པར་གསུངས། འཁོར་ལོ་བར་པར་གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་མ་གྲུབ་པར་གསུངས་པ་གཉིས་སྒྲ་སོར་བཞག་ན་འགལ་ནའང༌།
བཅོམ་ལྡན་འདས་ལ་འགལ་བ་མི་མངའ་བས་འཁོར་ལོ་བར་པར་དེ་ལྟར་གསུངས་པ་
དེ་གང་ལ་དགོངས་ནས་གསུངས་ཞེས་དངོས་སུ་ཞུས་ནས། འཁོར་ལོ་དང་པོར་དེ་ལྟར་
- 14 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གསུངས་པ་དེ་ཅི་ལ་དགོངས་ནས་གསུངས་ཞེས་དོན་གྱི་ཞུས་པ་ཡིན་གྱི། འཁོར་ལོ་
དང་པོར་དེ་རྣམས་རང་གི་མཚན་ཉིད་ཀྱིས་གྲུབ་པར་གསུངས་པ་ལ་འགལ་སྤོང་ཞུས་
པ་མ་ཡིན་ནོ། །ཞེས་ཟེར་ན། འོ་ན། འདིར་བསྟན་འཁོར་ལོ་དང་པོར་གཟུགས་ནས་
བྱང་ཕྱོགས་སོ་བདུན་གྱི་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་དངོས་
སུ་མ་གསུངས་ཤིང་། དེ་རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་དངོས་སུ་གསུངས་པའི་(༧༠)ཁྱད་པར་འཐད་པར་ཐལ། དམ་བཅའ་
འཐད་པའི་ཕྱིར། འདོད་ན། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་མདོ་སྡེ་པ་
དེས་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་ཁས་མི་ལེན་ཅིང་། དེ་རྣམས་རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་གྲུབ་པར་ཁས་ལེན་པའི་ཁྱད་པར་འཐད་པར་ཐལ་ལོ། །འདོད་ན།
དེས་དེ་རྣམས་རང་གི་མཚན་ཉིད་ཀྱིས་གྲུབ་པར་ཁས་མི་ལེན་པར་ཐལ་ལོ། །འདོད་མི་
ནུས་ཏེ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་
ཏེ། དེས་སྤྱི་མཚན་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། མ་གྲུབ་ན་
མདོ་སྡེ་པས་རང་གི་མཚན་ཉིད་ཀྱིས་གྲུབ་པ་དང་རང་མཚན་དོན་གཅིག་ཏུ་ཁས་ལེན་
པར་ཐལ། མ་གྲུབ་པ་དེའི་ཕྱིར། འདོད་ན། དེས་ཆོས་ཁམས་རང་འཛིན་རྟོག་པའི་ཞེན་
གཞིར་རང་མཚན་དུ་ཁས་ལེན་པར་ཐལ། དེས་དེ་དེའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་ཁས་ལེན་པའི་ཕྱིར། རྟགས་ཁས། འདོད་ན། དེས་ཆོས་ཁམས་དེར་
དངོས་པོར་ཁས་ལེན་པར་ཐལ་ལོ། །འདོད་ན། དེས་དེ་དེར་དོན་དམ་པར་གྲུབ་པར་
ཁས་ལེན་པར་ཐལ་ལོ། །འདོད་ན། དེས་དེ་དེར་དོན་དམ་པར་རྟོག་པའི་ཡུལ་དུ་ཁས་
ལེན་པར་ཐལ་ལོ། །འདོད་ན། དེས་དེ་དོན་དམ་པར་རྗོད་བྱེད་ཀྱི་སྒྲའི་བརྗོད་བྱར་
ཁས་ལེན་པར་ཐལ་ལོ། །འདོད་ན། བརྗོད་བྱ་ཉིད་ཕྱིར་དེ་དངོས་མིན། །ཞེས་གསུངས་
- 15 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་མི་འཐད་པར་ཐལ་ལོ། །
ཁ་ཅིག །འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་
ཐམས་ཅད་བདེན་པར་གྲུབ་མཉམ་དུ་གསུངས་པ་དང་། འཁོར་ལོ་བར་པར་ཆོས་ཐམས་
ཅད་རང་གི་མཚན་ཉིད་ཀྱིས་མ་གྲུབ་མཉམ་དུ་གསུངས་པ་གཉིས་སྒྲས་ཟིན་ལྟར་ན་
འགལ་ནའང་། བཅོམ་ལྡན་འདས་ལ་འགལ་བ་མེད་དགོས་པས་ཞེས་སོགས་འགལ་
སྤོང་ཞུས་པ་ཡིན་ནོ། །ཞེས་ཟེར་ན། འོ་ན། འཁོར་ལོ་དང་པོར་ཆོས་ཁམས་དང་ཆོས་
ཀྱི་སྐྱེ་མཆེད་སོགས་འདུས་མ་བྱས་རྣམས་ཀྱང་བདེན་གྲུབ་ཏུ་དངོས་སུ་གསུངས་པར་
ཐལ། ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། འཁོར་ལོ་དང་པོའི་ཆེད་དུ་བྱ་
བའི་གདུལ་བྱ་མདོ་སྡེ་པ་དེས་ཆོས་ཁམས་སོགས་འདུས་མ་བྱས་ཀྱི་ཆོས་རྣམས་བདེན་
གྲུབ་ཏུ་ཁས་ལེན་པར་ཐལ། འདོད་པ་གང་ཞིག །མདོ་སྡེ་(༨ན)པས་འཁོར་ལོ་དང་པོ་
སྒྲ་ཇི་བཞིན་པར་ཁས་ལེན་པའི་ཕྱིར། འདོད་ན། མདོ་སྡེ་པས་སྤྱི་མཚན་བདེན་གྲུབ་ཏུ་
ཁས་ལེན་པར་ཐལ་ལོ། །འདོད་ན། དེས་དེ་དོན་དམ་པར་དོན་བྱེད་ནུས་པར་ཁས་ལེན་
པར་ཐལ་ལོ། ཁྱབ་སྟེ། དོན་དམ་དོན་བྱེད་ནུས་པ་གང་༌། །དེ་འདིར་དོན་དམ་ཡོད་པ་
ཡིན། །ཞེས་པའི་གཞུང་འདི་མདོ་སྡེ་པའི་རང་གཞུང་རྣམ་དག་ཡིན་པའི་ཕྱིར། །
གཞན་ཡང་། འཁོར་ལོ་དང་པོས་ཆོས་ཁམས་སོགས་འདུས་མ་བྱས་ཀྱི་ཆོས་
རྣམས་བདེན་གྲུབ་དུ་མ་བསྟན་པར་ཐལ། དེས་དེ་རྣམས་མདོ་སྡེ་པའི་འདོད་པ་ལྟར་གྱི་
བདེན་པར་གྲུབ་པ་བཀག་པའི་ཕྱིར་ཏེ། དྲང་ངེས་རྣམ་འབྱེད་ལས། དང་པོར་ཝ་ར་ཎཱ་
སིར་གང་ཟག་གི་བདག་མེད་གསུངས་ཤིང་ཕུང་པོ་ལ་སོགས་པའི་ཆོས་ལ་ཉུང་ཤས་
ཤིག་མ་གཏོགས་པ་བདེན་པར་གྲུབ་པ་མ་བཀག་ཅིང་བདེན་པར་ཡོད་པ་མང་དུ་གསུངས་
པའི་སྐོར་གཅིག་གོ །ཞེས་སོགས་གསུངས་པའི་ཕྱིར།
ཁ་ཅིག །འཁོར་ལོ་དང་པོར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
- 16 -



༧༡
བྱ
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
ཅད་རང་གི་མཚན་ཉིད་ཀྱིས་གྲུབ་མཉམ་དུ་བཀའ་སྩལ། བར་པར་དེ་རྣམས་རང་གི་
མཚན་ཉིད་ཀྱིས་མ་གྲུབ་མཉམ་དུ་བཀའ་སྩལ་པ་གཉིས་སྒྲས་ཟིན་ལྟར་ན་འགལ་ནའང་
ཞེས་སོགས་ཟེར་ན། འོ་ན། འཁོར་ལོ་དང་པོས་གཟུགས་ནས་རྣམ་མཁྱེན་གྱི་བར་གྱི་
འགྲེས་རྐང་བརྒྱ་རྩ་བརྒྱད་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་གསུངས་
པར་ཐལ། དམ་བཅའ་འཐད་པའི་ཕྱིར། འདོད་ན། འཁོར་ལོ་དང་པོས་སྤྱོད་པའི་ལམ་
ཕར་ཕྱིན་དྲུག །ལྟ་བའི་ལམ་སྟོང་ཉིད་བཅོ་བརྒྱད། །འབྲས་བུའི་ལམ་སྟོབས་བཅུ། མི་
འཇིགས་པ་བཞི། སོ་སོར་ཡང་དག་པར་རིག་པ་བཞི། བྱམས་པ་ཆེན་པོ། སྙིང་རྗེ་ཆེན་
པོ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་། གང་ཟག་གི་ལམ། ལམ་གྱི་རྣམ་པ་
ཤེས་པ་ཉིད། རྣམ་པ་ཐམས་ཅད་མཁྱེན་པ་ཉིད་རྣམས་རང་གི་མཚན་ཉིད་ཀྱིས་གྲུབ་
པར་གསུངས་པར་ཐལ་ལོ། །འདོད་ན། འཁོར་ལོ་དང་པོས་བྱང་ཆུབ་སེམས་དཔའི་
སྨོན་ལམ་དང་། ས་དང་ཕ་རོལ་ཏུ་ཕྱིན་པའི་སྤྱོད་པ་རྣམས་ཀྱང་བསྟན་པར་ཐལ་ལོ། །
འདོད་མི་ནུས་ཏེ། དེ་ཐེག་དམན་ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར། ཁྱབ་སྟེ།
རིན་ཆེན་ཕྲེང་བ་ལས། ཉན་ཐོས་ཐེག་པ་དེ་ལས་(༨བ)ནི། །བྱང་ཆུབ་སེམས་དཔའི་
སྨོན་ལམ་དང་། །སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་སེམས་དཔར་ག་ལ་
འགྱུར། །ཞེས་དང་། བྱང་ཆུབ་སྤྱོད་ལ་གནས་པའི་དོན། །མདོ་དེ་ལས་ནི་བཀའ་མ་
སྩལ། །ཐེག་པ་ཆེ་ལས་བཀའ་སྩལ་པ། །དེའི་ཕྱིར་མཁས་པ་རྣམས་ཀྱིས་བཟུང་། །ཞེས་
གསུངས་པའི་ཕྱིར། །
གཞན་ཡང་། འཁོར་ལོ་དང་པོར་ཆོས་ཀྱི་བདག་མེད་ཕྲ་མོ་བསྟན་པར་ཐལ། དེ་
ལས་སྟོང་ཉིད་བཅོ་བརྒྱད་བསྟན་པའི་ཕྱིར། འདོད་ན། དེ་ཆོས་ཅན། ཁྱོད་ཀྱིས་དེ་མ་
བསྟན་པར་ཐལ། ཁྱོད་ཐེག་དམན་ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར། ཁྱབ་
སྟེ། དྲང་ངེས་རྣམ་འབྱེད་ལས། རྣལ་འབྱོར་སྤྱོད་པ་པ་དང་དབུ་མ་རང་རྒྱུད་པ་རྣམས་
-17 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཐེག་དམན་གྱི་སྡེ་སྣོད་ལས་ཆོས་ཀྱི་བདག་མེད་མ་བསྟན་ཤིང་ཞེས་གསུངས་པའི་ཕྱིར།
གཞན་ཡང་། འཁོར་ལོ་དང་པོས་གཟུགས་ནས་རྣམ་མཁྱེན་གྱི་བར་གྱི་འགྲེས་རྐང་བརྒྱ་
རྩ་བརྒྱད་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་བསྟན་པ་མ་ཡིན་པར་ཐལ།
འགལ་སྤོང་གི་དྲི་བའི་སྐབས་སུ་མདོ་ལས་གཟུགས་ནས་བྱང་ཕྱོགས་སོ་བདུན་གྱི་བར་
གྱི་འགྲེས་རྐང་བདུན་ལས་མང་བ་མ་གསུངས་པའི་ཕྱིར་དང༌། དྲང་ངེས་རྣམ་འབྱེད་
ལས། དེ་དག་ནི་སྔར་འགལ་སྤོང་གི་དྲི་བའི་སྐབས་སུ་བཤད་པའི་གཟུགས་ཕུང་ནས་
ལམ་གྱི་ཡན་ལག་གི་བར་རེ་རེ་ལའང་། ཞེས་གཟུགས་ཕུང་ནས་ལམ་གྱི་ཡན་ལག་གི་
བར་ལས་མ་གསུངས་པའི་ཕྱིར། དེ་ལ་ཁོ་ན་རེ། འཁོར་ལོ་དང་པོས་གཟུགས་ནས་རྣམ་
མཁྱེན་གྱིས་བར་གྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ།
དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་བསྟན་པའི་ཕྱིར། ཟེར་ན་མ་ཁྱབ།
ཁ་ཅིག །འཁོར་ལོ་དང་པོས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
མ་བསྟན་ཟེར་ན། དེས་དེ་ལྟར་བསྟན་པར་ཐལ། དེས་སྐྱེ་མཆེད་བཅུ་གཉིས་དེ་ལྟར་
དངོས་སུ་བསྟན་པ་གང་ཞིག །སྐྱེ་མཆེད་བཅུ་གཉིས་ཀྱི་ནང་དུ་ཆོས་ཐམས་ཅད་འདུས་
པའི་ཕྱིར། བྱས་པ་ལ་ཁོ་ན་རེ། འཁོར་ལོ་དང་པོས་གཟུགས་ནས་རྣམ་མཁྱེན་གྱི་བར་
གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། དེས་སྐྱེ་མཆེད་
བཅུ་གཉིས་རང་གི་མཚན་ཉིད་ཀྱིས་གྲུབ་པར་བསྟན་པ་གང་ཞིག །སྐྱེ་མཆེད་(༩ན)བཅུ་
གཉིས་ཀྱི་ནང་དུ་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་འདུས་པའི་ཕྱིར།
འཁོར་གསུམ་ཟེར་ན་མི་མཚུངས་ཏེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་མདོ་
སྡེ་པ་དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་ཁས་ལེན་པར་ཐལ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་
པར་ཁས་ལེན་པའི་ཕྱིར། འདོད་ན། དེས་སྟོང་ཉིད་བཅོ་བརྒྱད་ཁས་ལེན་པར་ཐལ་
- 18 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ལོ། །འདོད་མི་ནུས་ཏེ། དེས་གཞི་གྲུབ་ན་ཆོས་བདག་ཡིན་པས་ཁྱབ་པ་ཁས་ལེན་
པའི་ཕྱིར།། །། །
གཉིས་པ་རང་ལུགས་ནི་བྱང་ཆུབ་སེམས་དཔའ་དོན་དམ་ཡང་དག་འཕགས་ཀྱིས་
མདོ་སྡེ་ལ་འགལ་སྤོང་གི་དྲི་བ་ཞུས་པའི་ཚུལ་ཡོད་དེ། བཅོམ་ལྡན་འདས་ཀྱིས་འཁོར་
ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བགྱི་ཆོས་ཐམས་ཅད་རང་གི་མཚན་
ཉིད་ཀྱིས་གྲུབ་སྙམ་དུ་བཀའ་སྩལ། འཁོར་ལོ་བར་པར་གཟུགས་ནས་རྣམ་མཁྱེན་གྱི་
བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་སྙམ་དུ་བཀའ་སྩལ་པ་གཉིས་
སྒྲས་ཟིན་ལྟར་ན་འགལ་ནའང་། བཅོམ་ལྡན་འདས་ལ་འགལ་བ་མེད་དགོས་པས།
འཁོར་ལོ་བར་པར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་དངོས་སུ་
ཞུས་ནས། དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་པ་ཡིན་ཞེས་དོན་
གྱིས་ཞུས་པའི་ཕྱིར། །
གསུམ་པ་རྩོད་པ་སྤོང་བ་ལ་ཁོ་ན་རེ། འདིར་བསྟན་འཁོར་ལོ་དང་པོས་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། འགལ་སྤོང་ཞུས་ཚུལ་དེ་
འཐད་པའི་ཕྱིར། འདོད་ན། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་
དངོས་སུ་བསྟན་པར་ཐལ། འདོད་པ་གང་ཞིག །དེས་དེ་ལྟར་ཤུགས་ལ་མ་བསྟན་པའི་
ཕྱིར། འདོད་ན། དེ་གཟུགས་སོགས་འདུས་བྱས་ཀྱི་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་དངོས་སུ་སྟོན་པའི་མདོ་ཡིན་པར་ཐལ་ལོ། །འདོད་ན། སྒྲ་ཇི་བཞིན་
པའི་མདོ་ཡིན་པར་ཐལ། འདོད་པ་གང་ཞིག །དེ་རྣམས་རང་གི་མཚན་ཉིད་ཀྱིས་གྲུབ་
པའི་ཕྱིར་ཟེར་ན་མ་ཁྱབ། འདོད་ན། དེ་ངེས་དོན་གྱི་མདོ་ཡིན་པར་ཐལ་ལོ། །གཞན་
ཡང་། འཁོར་ལོ་དང་པོས་འདུས་མ་བྱས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་
(༩བ)གྲུབ་པར་དངོས་སུ་བསྟན་པར་ཐལ། དེས་ཆོས་ཐམས་ཅད་རང་གི་མཚན་ཉིད་
- 19 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཀྱིས་གྲུབ་པར་དངོས་སུ་བསྟན་པའི་ཕྱིར། འདོད་ན། འདིར་བསྟན་འཁོར་ལོ་དང་པོའི་
ཆེད་དུ་བྱ་བའི་གདུལ་བྱ་ལ་འདུས་མ་བྱས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་
པར་དངོས་སུ་བསྟན་དགོས་པར་ཐལ་ལོ། །འདོད་མི་ནུས་ཏེ། དེས་དེ་རང་གི་མཚན་
ཉིད་ཀྱིས་མ་གྲུབ་པར་དངོས་སུ་རྟོགས་པའི་ཕྱིར་ཏེ། ཉན་ཐོས་སྡེ་པས་དེ་དེ་ལྟར་
རྟོགས་པའི་ཕྱིར་ཏེ། དེས་སྤྱི་མཚན་དངོས་མེད་དུ་རྟོགས་པའི་ཕྱིར་ན་མ་ཁྱབ། ཡང་།
གཟུགས་སོགས་ཀྱི་ཆོས་རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་མཉམ་དུ་དངོས་སུ་བསྟན་པའི་མདོ་ཡིན་ན། དེ་རྣམས་རང་གི་མཚན་ཉིད་
ཀྱིས་གྲུབ་མཉམ་དུ་དངོས་སུ་བསྟན་པའི་མདོ་ཡིན་དགོས་པར་ཐལ། འདིར་བསྟན་
འཁོར་ལོ་དང་པོ་དེ་དེ་རྣམས་རང་གི་མཚན་ཉིད་ཀྱིས་གྲུབ་མཉམ་དུ་དངོས་སུ་སྟོན་
པའི་མདོ་ཡིན་པའི་ཕྱིར། འདོད་ན། དེ་རྣམས་དེའི་ཞེན་གཞིར་རང་གི་མཚན་ཉིད་ཀྱིས་
གྲུབ་པར་འཛིན་པའི་རྟོག་པ་ཡིན་ན། དེ་རྣམས་རང་གི་མཚན་ཉིད་ཀྱིས་གྲུབ་པར་
འཛིན་པའི་རྟོག་པ་ཡིན་དགོས་པར་ཐལ། འདོད་པའི་ཕྱིར་ཟེར་ན་མ་ཁྱབ། གཞན་
ཡང་། མིང་གི་སྔ་རོལ་བློ་མེད་ཕྱིར། །ཞེས་སོགས་ཀྱི་གཞུང་འདི་གཟུགས་སོགས་
རྣམས་རང་གི་མཚན་ཉིད་ཀྱིས་གྲུབ་པ་འགོག་པའི་གཞུང་ཡིན་པར་ཐལ། གཞུང་འདི་
འདིར་བསྟན་འཁོར་ལོ་དང་པོ་སྒྲ་ཇི་བཞིན་པ་ལ་དངོས་སུ་གནོད་བྱེད་སྟོན་པའི་གཞུང་
ཡིན་པ་གང་ཞིག །འདིར་བསྟན་འཁོར་ལོ་དང་པོ་དེ་གཟུགས་སོགས་རྣམས་རང་གི་
མཚན་ཉིད་ཀྱིས་གྲུབ་མཉམ་དུ་དངོས་སུ་སྟོན་པའི་མདོ་ཡིན་པའི་ཕྱིར་ན་མ་ཁྱབ་སྟེ།
དེ་ཐམས་ཅད་ཀྱི་ལན་ནི། ཤེས་བྱ་ཆོས་ཅན། འདིར་བསྟན་འཁོར་ལོ་དང་པོ་དེ་གང་
ཟག་གི་བདག་མེད་གཙོ་བོར་དངོས་སུ་སྟོན་པའི་མདོ་ཡིན་པར་ཐལ། དེ་བདེན་བཞི་
གཙོ་བོར་དངོས་སུ་སྟོན་པའི་མདོ་ཡིན་པའི་ཕྱིར་ཏེ། དགོངས་འགྲེལ་ལས། འཕགས་
པའི་བདེན་པ་བཞིའི་རྣམ་པ་བསྟན་པས་ཞེས་དང་། དྲང་ངེས་རྣམ་འབྱེད་ལས། དགོངས་
- 20 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
འགྲེལ་ལས། འཁོར་ལོ་རིམ་པ་གསུམ་གསུངས་པ་ནི་འཁོར་གྱི་འདུ་ཐེབས་དང་སྟོན་
པའི་སྐུ་ཚེའི་ཚིགས་ལ་སོགས་པས་འཇོག་པ་མིན་གྱིས་བརྗོད་བྱའི་ངོས་ནས་ཡིན་ནོ། །
དེ་ཡང་བདག་མེད་པའི་(༡༠ན)དོན་གཏན་ལ་འབེབས་པའི་དབང་དུ་བྱས་པ་སྟེ། ཞེས་
གསུངས་པའི་ཕྱིར། འདོད་ན་སོང་། སྒྲ་ཇི་བཞིན་པའི་མདོ་ཡིན་པར་ཐལ་ལོ། །ཁྱབ་
པ་ཁས། ་་་་་
རང་རེས། འཁོར་ལོ་དང་པོ་ཆོས་ཅན། གཟུགས་ནས་བྱང་ཕྱོགས་སོ་བདུན་གྱི་
བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་སྟོན་པའི་མདོ་ཡིན་པར་ཐལ།
དེ་ཐམས་ཅད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་མཉམ་དུ་
སྟོན་པའི་མདོ་ཡིན་པའི་ཕྱིར། བྱས་པ་ལ་ཁོ་ན་རེ། གཟུགས་གཟུགས་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཆོས་ཅན། གཟུགས་
རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པར་ཐལ། དེ་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་རྟོག་པ་ཡིན་པའི་
ཕྱིར། ཁྱབ་པ་ཁས། འདོད་ན། རྟོག་པ་དོན་མཐུན་ཡིན་པར་ཐལ་ལོ། །ཟེར་ན་རྩ་བར་
མི་མཚུངས་སོ། ། །
གཞན་ཡང་། འདིར་བསྟན་འཁོར་ལོ་བར་པ་དེས་གཟུགས་ནས་རྣམ་མཁྱེན་གྱི་
བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་དངོས་སུ་བསྟན་པར་ཐལ།
ཁྱོད་ཀྱིས་འགལ་སྤོང་ཞུས་ཚུལ་དེ་འཐད་པའི་ཕྱིར། འདོད་ན། དེས་གཟུགས་ནས་
རྣམ་མཁྱེན་གྱི་བར་གྱི་ཆོས་ཀྱི་ནང་ཚན་གྱི་འདུས་མ་བྱས་ཆོས་ཁམས་དང་ཆོས་ཀྱི་སྐྱེ་
མཆེད་རང་གི་མཚན་ཉིད་ཀྱིས་མ་གྲུབ་པར་དངོས་སུ་བསྟན་པར་ཐལ་ལོ། །ཁྱབ་པ་
ཁས། འདོད་ན། དེ་སྒྲ་ཇི་བཞིན་པའི་མདོ་ཡིན་པར་ཐལ་ལོ། །ཟེར་ན་མ་ཁྱབ། འདོད་
ན། དེ་ངེས་དོན་གྱི་མདོ་ཡིན་པར་ཐལ་ལོ། །འདོད་མི་ནུས་ཏེ། ཆོས་ཀྱི་འཁོར་ལོ་
- 21 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བསྐོར་བ་དེ་ཡང་ཞེས་སོགས་གསུངས་པའི་ཕྱིར།། །།
་
འགལ་བ་དེ་སྤོང་བའི་ལན། ਮਿਸਰ
གཉིས་པ་འགལ་བ་དེ་སྤོང་གི་ལན་ལ་གང་ལ་དགོངས་ནས་ངོ་བོ་ཉིད་མེད་པར་
གསུངས་པའི་དགོངས་གཞི་བཤད་པ། གང་ལ་དགོངས་ནས་མ་སྐྱེས་པ་སོགས་སུ་བཤད་
པའོ།། །།
གང་ལ་དགོངས་ནས་ངོ་བོ་ཉིད་མེད་པར་གསུངས་པའི་
དགོངས་གཞི་བཤད་པ།
དང་པོ་ལ་མདོར་བསྟན་པ། རྒྱས་པར་བཤད་པ། དེ་དག་གི་དཔེ་བསྟན་
པའོ། །དང་པོ་ནི། དགོངས་འགྲེལ་ལས། དོན་དམ་ཡང་དག་འཕགས། ངས་ཆོས་
རྣམས་ཀྱི་ངོ་བོ་ཉིད་མེད་པ་ཉིད་རྣམ་པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་
མེད་པ་ཉིད་དང་སྐྱེ་བ་ངོ་བོ་ཉིད་མེད་པ་ཉིད་དང་དོན་དམ་པ་ངོ་བོ་ཉིད་མེད་པ་ཉིད་ལ་
དགོངས་ནས་(༡༠བ)ཆོས་ཐམས་ཅད་ངོ་བོ་ཉིད་མེད་པའོ་ཞེས་བསྟན་ཏོ། །ཞེས་དང་།
བསྡུ་བ་ལས་ཀྱང་། བཅོམ་ལྡན་འདས་ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་
ཉིད་མེད་པ་ཞེས་གསུངས་ཞེ་ན། སྨྲས་པ། འདུལ་བའི་དབང་གིས་དེ་དང་དེར་ངོ་བོ་
ཉིད་མེད་པ་ཉིད་རྣམ་པ་གསུམ་ལ་དགོངས་ནས་གསུངས་ཏེ། ཞེས་དང༌། སུམ་ཅུ་པ་
ལས་ཀྱང་། ངོ་བོ་ཉིད་ནི་རྣམ་གསུམ་གྱི། །ངོ་བོ་ཉིད་མེད་རྣམ་གསུམ་ལ། །དགོངས་
ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་བསྟན་པ་ཡིན། །ཞེས་པ་རྣམས་ཀྱི་
སྐབས་སུ། ཤེས་བྱ་ཆོས་ཅན། ཡུམ་གསུམ་ལ་སོགས་པའི་མདོ་ཁ་ཅིག་ཏུ་ཆོས་ཐམས་
ཅད་ངོ་བོ་ཉིད་མེད་པར་གསུངས་པའི་དགོངས་གཞི་ཡོད་དེ། གཟུགས་ནས་རྣམ་མཁྱེན་
གྱི་བར་གྱི་ཆོས་ཐམས་ཅད་ཀྱི་སྟེང་དུ་མཚན་ཉིད་གསུམ་གསུམ་ཡོད་པ་ལ་དགོངས་ནས་
- 22 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དེ་ལྟར་གསུངས་པའི་ཕྱིར། གཟུགས་སོགས་ཀྱི་ཆོས་ཐམས་ཅད་ཀྱི་སྟེང་དུ་མཚན་ཉིད་
གསུམ་གསུམ་གྱི་རྣམ་གཞག་འབྱེད་རིགས་ཏེ། གཟུགས་ཕུང་གི་སྟེང་དུ་དེ་དག་གི་རྣམ་
གཞག་འཐད་པ་གང་ཞིག་མཚུངས་པའི་ཕྱིར་ཏེ། དགོངས་འགྲེལ་ལས། གཟུགས་ཀྱི་
ཕུང་པོ་ལ་ཇི་ལྟར་ཕུང་པོ་ལྷག་མ་རྣམས་ལ་ཡང་དེ་བཞིན་དུ་སྦྱར་ཏེ། ཞེས་དང་། དྲང་
ངེས་རྣམ་འབྱེད་ལས། དེ་ལྟར་གཟུགས་ཕུང་ལ་ཇི་ལྟར་སྦྱར་བ་བཞིན་དུ་ཕུང་པོ་ལྷག་
མ་བཞི་དང༌། སྐྱེ་མཆེད་བཅུ་གཉིས་དང༌། རྟེན་འབྲེལ་བཅུ་གཉིས་དང་། ཟས་བཞི་
དང༌། བདེན་པ་བཞི་དང་། ཁམས་དྲུག་དང་བཅོ་བརྒྱད་པོ་རེ་རེ་ལ་ཡང་མཚན་ཉིད་
གསུམ་གསུམ་སྦྱར་བར་གསུངས་སོ། །ཞེས་དང་། ལེགས་པར་ཕྱེ་བ་ནི་སྔར་བཤད་པ་
ལྟར་གཟུགས་ལ་སོགས་པའི་ཆོས་རེ་རེ་ལ་མཚན་ཉིད་གསུམ་གསུམ་གྱི་རྣམ་གཞག་
དང་དེ་ལ་ངོ་བོ་ཉིད་མེད་ཚུལ་གསུམ་གསུམ་དུ་ཕྱེ་བའོ། །ཞེས་དང་། དེ་དག་ནི་སྔར་
འགལ་སྤོང་གི་དྲི་བའི་སྐབས་སུ་བཤད་པའི་གཟུགས་ཕུང་ནས་ལམ་གྱི་ཡན་ལག་གི་
བར་གྱི་རེ་རེ་ལའང་མཚན་ཉིད་གསུམ་གསུམ་གྱི་འཇོག་ལུགས་བྱས་ནས་དེ་ལ་དགོངས་
ནས་སྟོན་པའི་ངོ་བོ་ཉིད་མེད་པ་གསུམ་དུ་བཤད་པར་བདག་གིས་གོའོ། །ཞེས་དོན་
དམ་ཡང་དག་འཕགས་ཀྱིས་སྟོན་པ་ལ་གསོལ་པའོ་ཞེས་གསུངས་པའི་ཕྱིར། །
གཉིས་པ་ལ། མཚན་ཉིད་ངོ་བོ་ཉིད་མེད་པ་རྒྱས་པར་བཤད་པ། སྐྱེ་བ་ངོ་བོ་ཉིད་
(༡༡ན)མེད་པ་རྒྱས་པར་བཤད་པ། དོན་དམ་པ་ངོ་བོ་ཉིད་མེད་པ་རྒྱས་པར་བཤད་པ་
དང་གསུམ། །
མཚན་ཉིད་ངོ་བོ་ཉིད་མེད་པ་རྒྱས་པར་བཤད་པ། །
དང་པོ་ནི། དགོངས་འགྲེལ་ལས། དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་
པ་ཉིད་གང་ཞེ་ན། ཀུན་བརྟགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན།
འདི་ལྟར་དེ་ནི་མིང་དང་བརྡས་རྣམ་པར་བཞག་པའི་མཚན་ཉིད་ཡིན་གྱི་རང་གི་མཚན་
- 23 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཉིད་ཀྱིས་རྣམ་པར་གནས་པ་ནི་མ་ཡིན་པས་དེའི་ཕྱིར་དེ་ནི་མཚན་ཉིད་ངོ་བོ་ཉིད་མེད་
པ་ཉིད་ཅེས་བྱའོ། །ཞེས་པའི་སྐབས་སུ་གསུམ་ལས། །
དང་པོ་ནི། ཁ་ཅིག །ཀུན་བརྟགས་ཆོས་ཅན། ཁྱོད་ལ་མཚན་ཉིད་ངོ་བོ་ཉིད་མེད་
པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་མིང་བརྡས་གཞག་ཙམ་ཡིན་གྱི་རང་གི་
མཚན་ཉིད་ཀྱིས་མ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ཞེས་གསུངས་
ཤིང་། སྤྱི་མཚན་དང་ནམ་མཁའ་སོགས་མིང་བརྡས་འཇོག་མི་ནུས་ཟེར་ན། འོ་ན། །
ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་ན། ཞེས་སོགས་ཀྱི་སྐབས་
ནས་དངོས་སུ་སྟོན་པའི་ཀུན་བརྟགས་ཡིན་ན་མིང་བརྡས་འཇོག་ནུས་ཀྱི་ཀུན་བརྟགས་
ཡིན་དགོས་པར་ཐལ། དྲང་ངེས་རྣམ་འབྱེད་ལས། སྤྱིར་ཀུན་བརྟགས་ལ་སྤྱི་མཚན་
ཐམས་ཅད་དང་ནམ་མཁའ་ལ་སོགས་པ་དུ་མ་ཞིག་ཡོད་ཀྱང་། དགོངས་འགྲེལ་ལས་
མ་གསུངས་པ་ནི། ཀུན་བརྟགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་
དེ་དག་མི་མཁོ་བས་སོ། །དེ་དག་གི་མང་པོ་ཞིག་མིང་དང་བརྡས་འཇོག་མི་ནུས་པའི་
ཡོད་པ་ཡིན་ཡང་རང་གི་མཚན་ཉིད་ཀྱིས་གྲུབ་པ་མིན་ཏེ་རྟོག་པས་བཏགས་ཙམ་ཡིན་
དགོས་པའི་ཕྱིར་རོ། །ཞེས་གསུངས་པའི་ཕྱིར། འདོད་ན་སོང་། ཀུན་བརྟགས་ཆོས་
ཅན། དེར་ཐལ། དེའི་ཕྱིར། རྟགས་སོང་། འདོད་ན། སྤྱི་མཚན་མིང་བརྡས་འཇོག་ནུས་
པར་ཐལ། འདོད་པ་གང་ཞིག །རྒྱུ་མཚན་མཚུངས་པའི་ཕྱིར། གཞན་ཡང་། ཀུན་
བརྟགས་ཙམ་དེ་ཆོས་རྣམས་ཀྱི་མཚན་ཉིད་ཅེས་སོགས་ཀྱི་སྐབས་ནས་དངོས་སུ་བསྟན་
པའི་ཀུན་བརྟགས་མ་ཡིན་པར་ཐལ། དེའི་དངོས་བསྟན་གྱི་ཀུན་བརྟགས་དེ་ངོ་བོ་དང་
ཁྱད་པར་དུ་ཀུན་བརྟགས་པའི་ཀུན་བརྟགས་ལ་བྱེད་རིགས་པའི་ཕྱིར་ཏེ། དྲང་ངེས་རྣམ་
འབྱེད་ལས། གང་གིས་སྟོང་པའི་ཀུན་བརྟགས་ནི་མདོ་འདིའི་ཀུན་བརྟགས་ངོས་བཟུང་
བའི་སྐབས་གཉིས་ཀར་ངོ་བོ་དང་ཁྱད་པར་དུ་བརྟགས་པ་ཙམ་མ་ཡིན་(༡༡བ)པའི་
- 24 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
ཀུན་བརྟགས་གཞན་མ་གསུངས་པའི་རྒྱུ་མཚན་འཆད་པར་འགྱུར་རོ། །ཞེས་གསུངས་
པའི་ཕྱིར། །
ཁ་ཅིག །ཀུན་བརྟགས་དེ་ངོ་བོ་དང་ཁྱད་པར་དུ་ཀུན་བརྟགས་པའི་ཀུན་བརྟགས་
ཡིན་པར་ཐལ། ཀུན་བརྟགས་ཞེས་བཏགས་པ་དེ་ངོ་བོ་དང་ཁྱད་པར་དུ་ཀུན་བརྟགས་པ་
ལ་བྱེད་རིགས་པའི་ཕྱིར། ཟེར་ན་མི་འཐད་དེ། དེའི་བཏགས་པ་དེ་རྟོག་པས་བརྟགས་
པ་ལ་བྱེད་རིགས་པའི་ཕྱིར་ཏེ། རང་གི་མཚན་ཉིད་ཀྱིས་གྲུབ་པ་མ་ཡིན་ན། རྟོག་པས་
བཏགས་ཙམ་ཡིན་དགོས་པའི་ཕྱིར། ཞེས་གསུངས་པའི་ཕྱིར། ཁ་ཅིག །ཀུན་བརྟགས་
ཡིན་ན་མིང་བརྡས་འཇོག་ནུས་པས་མ་ཁྱབ་ཀྱང་། དེ་ཡིན་ན་མིང་བརྡས་བཞག་པས་
ཁྱབ་ཟེར་ན། འདུས་མ་བྱས་ཀྱི་ནམ་མཁའ་ཆོས་ཅན། མིང་བརྡས་བཞག་པར་ཐལ།
ཀུན་བརྟགས་ཡིན་པའི་ཕྱིར། འདོད་ན། དེ་ཆོས་ཅན། ཁྱོད་བློ་ཡུལ་དུ་འཆར་བ་མིང་
བརྡ་བློ་ཡུལ་དུ་འཆར་བ་ལ་ལྟོས་པར་ཐལ་ལོ། །འདོད་མི་ནུས་ཏེ། ནམ་མཁའི་མིང་
བརྡ་བློ་ཡུལ་དུ་མ་ཤར་ཡང་ནམ་མཁའ་བློ་ཡུལ་དུ་འཆར་བ་ཡོད་པའི་ཕྱིར།།
གཞན་ཡང་། སྒྲ་རྟག་སྟོང་ཆོས་ཅན། མིང་བརྡས་བཞག་པར་ཐལ། ཀུན་
བརྟགས་ཡིན་པའི་ཕྱིར། འདོད་ན། བརྡའམ་རྟོག་པས་བཏགས་པ་ཙམ་གྱིས་བཞག་
པར་ཐལ་ལོ། །འདོད་ན། བྱས་པ་སྒྲ་རྟག་སྟོང་དུ་སྒྲུབ་པའི་གྲགས་རྟགས་ཡང་དག་
ཡིན་པར་ཐལ་ལོ། །འདོད་མི་ནུས་ཏེ། དེ་དེ་སྒྲུབ་ཀྱི་དངོས་སྟོབས་ཀྱི་རྟགས་ཡང་དག་
ཡིན་པའི་ཕྱིར། གཞན་ཡང་། ནམ་མཁའ་དང་སྤྱི་མཚན་མིང་བརྡས་བཞག་མི་ནུས་
བཞིན་དུ་མིང་བརྡས་བཞག་པར་ཐལ། དེ་མིང་བརྡས་བཞག་མི་ནུས་པ་གང་ཞིག །དེ་
དག་མིང་བརྡས་བཞག་པའི་ཕྱིར། འདོད་མི་ནུས་ཏེ། དེ་དག་མིང་བརྡས་འཇོག་ནུས་
ནས་མིང་བརྡས་བཞག་པའི་ཕྱིར། །
ཁོ་ན་རེ། དེ་དག་མིང་བརྡས་བཞག་པར་ཐལ། དེ་དག་མིང་བརྡས་བཞག་ཙམ་
- 25 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡིན་པའི་ཕྱིར་ཏེ། དེ་དག་རྟོག་པས་བརྟགས་ཙམ་ཡིན་པའི་ཕྱིར་ན་མ་ཁྱབ་སྟེ། ཀུན་
བརྟགས་ཡིན་ན་རྟོག་པས་བརྟགས་ཙམ་ཡིན་པས་ཁྱབ་ཀྱང་དེ་ཡིན་ན་མིང་བརྡས་བཞག་
ཙམ་ཡིན་པས་ཁྱབ་པ་ཁས་མི་ལེན་པའི་ཕྱིར། ཁ་ཅིག །ཆོས་རྣམས་ཀྱི་མཚན་ཉིད་ངོ་
བོ་ཉིད་མེད་པ་ཉིད་གང་ཞེ་ན། ཞེས་སོགས་ཀྱི་སྐབས་ནས་དངོས་སུ་བསྟན་པའི་ཀུན་
བརྟགས་ཡིན་ན་མེད་པས་ཁྱབ་ཟེར་ན། གཟུགས་གཟུགས་(༡༢ན)ཞེས་པའི་སྒྲ་འཇུག་
པའི་འཇུག་གཞི་ཡིན་པ་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དྲང་
ངེས་རྣམ་འབྱེད་ལས། དེ་ལྟར་ན་གཟུགས་སོགས་རྟོག་པའི་ཞེན་གཞི་ཡིན་པ་དེ་མིང་
དང་བརྡས་བཞག་པའི་ཀུན་བརྟགས་ཡིན་མོད་ཀྱང་ཚད་མས་གྲུབ་པས་དགག་མི་ནུས་
ལ། ཞེས་གསུངས་པའི་ཕྱིར། གཞན་ཡང་། དེའི་སྐབས་ནས་བསྟན་པའི་ཀུན་བརྟགས་
ཡོད་པར་ཐལ། དྲང་ངེས་རྣམ་འབྱེད་ལས། ཀུན་བརྟགས་ནམ་མཁའི་མེ་ཏོག་དང་འདྲ་
བ་ནི་རྟོག་པས་བརྟགས་ཙམ་གྱི་དཔེ་ཡིན་གྱི་ཤེས་བྱ་ལ་མི་སྲིད་པའི་དཔེ་མ་ཡིན་ནོ། །
ཞེས་གསུངས་པའི་ཕྱིར། །
ཁ་ཅིག །དེ་ཡིན་ན་ཡོད་པས་ཁྱབ་ཟེར་ན། མི་འཐད་དེ། གཟུགས་གཟུགས་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་དེ་དེའི་སྐབས་ནས་དངོས་
སུ་བསྟན་པའི་ཀུན་བརྟགས་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། དེ་ཉིད་
དངོས་པོ་དེ་དག་གི་རང་གི་མཚན་ཉིད་ཀྱིས་གྲུབ་པ་ནི་མིང་ཙམ་གྱིས་བཞག་པའི་ཀུན་
བརྟགས་ཤེས་བྱ་ལ་མི་སྲིད་པ་ཡིན་པས་མིང་དང་བརྡས་བཞག་པ་ལ་ཚད་མས་གྲུབ་མ་
གྲུབ་གཉིས་ཡོད་དེ། ཞེས་གསུངས་པའི་ཕྱིར། །
ཁོ་ན་རེ། དེ་དགོས་པར་ཐལ། དེའི་སྐབས་ཀྱི་ཀུན་བརྟགས་དེ་དགག་བྱའི་ཀུན་
བརྟགས་ལ་བྱེད་རིགས་པའི་ཕྱིར་ཏེ། སྐབས་འདིར་བསྟན་གྱི་ཀུན་བརྟགས་ཡིན་ན་
ཀུན་བརྟགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་ཀུན་
- 26 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
བརྟགས་ཡིན་དགོས་པའི་ཕྱིར་ན་མ་ཁྱབ། དེར་ཐལ། དྲང་ངེས་རྣམ་འབྱེད་ལས།
དགོངས་འགྲེལ་ལས་མ་གསུངས་པ་ནི། ཀུན་བརྟགས་གང་གིས་སྟོང་པ་ཡོངས་གྲུབ་ཏུ་
འཇོག་པའི་སྐབས་སུ་དེ་དག་མི་མཁོ་བས་སོ། །ཞེས་གསུངས་པའི་ཕྱིར་ན་སྐྱོན་མེད་དེ།
གཟུགས་ཀྱི་ངོ་བོ་དང་ཁྱད་པར་དུ་ཀུན་བརྟགས་པའི་ཀུན་བརྟགས་དེ་དེའི་སྐབས་སུ་
མཁོ་བའི་ཀུན་བརྟགས་ཡིན་པའི་ཕྱིར། ཡང་དྲང་ངེས་རྣམ་འབྱེད་ལས། འདིར་རང་གི་
མཚན་ཉིད་ཀྱིས་ཡོད་མེད་བསྟན་ཚོད་ནི་མིང་དང་བརྡ་ལ་ལྟོས་ནས་བཞག་མ་བཞག་
ཡིན་ལ། བཞག་པ་ལ་ཡང་ཡོད་པས་མ་ཁྱབ་ཅིང་། འཇོག་ལུགས་ཀྱང་ཐལ་འགྱུར་
བས་ཡོད་པ་རྣམས་མིང་གི་ཐ་སྙད་ཀྱི་དབང་གིས་བཞག་པ་དང་ཆེས་མི་མཐུན་པས་
རང་གི་མཚན་ཉིད་(༡༢བ)ཀྱིས་ཡོད་མེད་ཀྱི་དོན་ཡང་མི་མཐུན་ནོ། །འོན་ཀྱང་འདིའི་
རང་མཚན་གྱིས་ཡོད་པར་འཛིན་པ་ཡོད་ན་ཐལ་འགྱུར་བའི་རང་མཚན་གྱིས་གྲུབ་པར་
འཛིན་པ་ཡང་ཡོད་ལ། གཞི་འགའ་ཞིག་སྔ་མ་ལྟར་མི་འཛིན་ཀྱང་ཕྱི་མ་ལྟར་འཛིན་པ་
ནི་ཡོད་དོ། །ཞེས་པའི་དོན་ལ། །
ཁ་ཅིག །རྣམ་རིག་པའི་ལུགས་ཀྱི་རང་གི་མཚན་ཉིད་ཀྱིས་གྲུབ་པར་འཛིན་པ་
ཡོད་ན་ཐལ་འགྱུར་བའི་ལུགས་ཀྱི་རང་གི་མཚན་ཉིད་ཀྱིས་གྲུབ་པར་འཛིན་པ་ཡོད་
དགོས་ཏེ། གཞི་དེ་ཐ་སྙད་ཀྱི་དབང་གིས་བཞག་པ་མ་ཡིན་པར་རང་ངོས་ནས་ཡོད་པར་
འཛིན་ན། གཞི་དེ་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་ཡོད་པར་འཛིན་
དགོས་པའི་ཕྱིར། ཞེས་ཟེར་ན། འོ་ན། བུམ་པའི་དོན་སྤྱི་ཐ་སྙད་ཀྱི་དབང་གིས་བཞག་
པ་མ་ཡིན་པར་རང་ངོས་ནས་གྲུབ་པར་འཛིན་པའི་རྟོག་པ་ཆོས་ཅན། བུམ་པའི་དོན་
སྤྱི་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་ཡོད་པར་འཛིན་པར་ཐལ། བུམ་
པའི་དོན་སྤྱི་ཐ་སྙད་ཀྱི་དབང་གིས་བཞག་པ་མ་ཡིན་པར་རང་ངོས་ནས་གྲུབ་པར་འཛིན་
པའི་ཕྱིར་ཏེ། དེ་དེར་འཛིན་པའི་རྟོག་པ་ཡིན་པའི་ཕྱིར། འདོད་ན། དེ་ཆོས་ཅན། རྟོག་
-27-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དོན་མཐུན་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེ་ཡིན་པའི་ཕྱིར། དེས་
ན་དེའི་དོན་ནི། གཞི་དེ་རྣམ་རིག་པའི་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་
པར་འཛིན་པའི་འཛིན་པ་རྒྱུད་ལྡན་གྱི་གང་ཟག་ཡིན་ན། གཞི་དེ་ཐལ་འགྱུར་བའི་
འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་པའི་འཛིན་པ་རྒྱུད་ལྡན་གྱི་
གང་ཟག་ཡིན་དགོས་ཏེ། གཞི་དེ་རྟོག་པས་བརྟགས་ཙམ་མ་ཡིན་པར་རང་ངོས་ནས་
གྲུབ་པར་འཛིན་པའི་འཛིན་པ་རྒྱུད་ལྡན་གྱི་གང་ཟག་ཡིན་ན། གཞི་དེ་ཐ་སྙད་བཏགས་
པའི་བཏགས་དོན་བཙལ་བའི་ཚེ་ན་རྙེད་པར་འཛིན་པའི་འཛིན་པ་རྒྱུད་ལྡན་གྱི་གང་
ཟག་ཡིན་དགོས་པའི་ཕྱིར། ཞེས་པའི་དོན་ནོ། །
གཞི་འགའ་ཞིག་ཅེས་སོགས་ཀྱི་དོན་ལ། ཁ་ཅིག །མདོ་སྡེ་པས་ཀུན་བརྟགས་
སེམས་ཙམ་པས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་མི་འཛིན་ཡང༌།
ཐལ་འགྱུར་བས་འདོད་པ་ལྟར་རང་གི་མཚན་ཉིད་ཀྱིས་གྲུབ་པར་འཛིན་པ་དེ་དེའི་དོན་
ཡིན་པའི་ཕྱིར། དང་པོ་གྲུབ་སྟེ། དེས་ཀུན་བརྟགས་རང་གི་མཚན་ཉིད་ཀྱིས་གྲུབ་པར་
མི་འདོད་པའི་ཕྱིར། གཉིས་པ་གྲུབ་སྟེ། དེས་དེ་(༡༣ན)ཐ་སྙད་བཏགས་པའི་བཏགས་
དོན་བཙལ་བའི་ཚེ་ན་རྙེད་པར་འཛིན་པའི་ཕྱིར། ཞེས་ཟེར་ན་མི་འཐད་དེ་འཆད་པར་
འགྱུར་རོ། །དེའི་དོན་ནི་མདོ་སྡེ་པ་དང་རང་རྒྱུད་པ་དག་གིས་ཀུན་བརྟགས་སེམས་ཙམ་
པས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་མི་འཛིན་ཡང་། དེ་གཉིས་
ཀྱིས་ཀུན་བརྟགས་ཐལ་འགྱུར་བས་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་
པར་འཛིན་པ་དེའི་དོན་ཡིན་པའི་ཕྱིར། དང་པོ་གྲུབ་སྟེ། དེ་གཉིས་ཀྱིས་ཀུན་བརྟགས་
རྟོག་པས་བཏགས་ཙམ་མ་ཡིན་པར་རང་ངོས་ནས་གྲུབ་པར་མི་འཛིན་པའི་ཕྱིར། གཉིས་
པ་གྲུབ་སྟེ། དེ་གཉིས་ཀྱིས་ཀུན་བརྟགས་ཐ་སྙད་བཏགས་པའི་བཏགས་དོན་བཙལ་བའི་
ཚེ་ན་ཡོད་པར་འཛིན་པའི་ཕྱིར། །
- 28 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གཉིས་པ་རང་ལུགས་ནི། གཟུགས་ཀྱི་ངོ་བོ་དང་ཁྱད་པར་དུ་ཀུན་བརྟགས་པའི་
ཀུན་བརྟགས་ཆོས་ཅན། ཁྱོད་ལ་མཚན་ཉིད་ངོ་བོ་ཉིད་མེད་པ་ཞེས་བརྗོད་པའི་རྒྱུ་
མཚན་ཡོད་དེ། སྒྲུབ་ཕྱོགས་ནས་མིང་བརྡས་རྣམ་པར་བཞག་པ་ཙམ་ཡིན་གྱི་དགག་
ཕྱོགས་ནས་རང་གི་མཚན་ཉིད་ཀྱིས་རྣམ་པར་གནས་པ་མ་ཡིན་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། །
གསུམ་པ་རྩོད་པ་སྤོང་བ་ལ། ཁོ་ན་རེ། སྐབས་འདིར་དངོས་བསྟན་གྱི་གཟུགས་
ཀྱི་ཀུན་བརྟགས་ཡིན་ན་གཟུགས་ཀྱི་ངོ་བོ་དང་ཁྱད་པར་དུ་ཀུན་བརྟགས་པའི་ཀུན་
བརྟགས་ཡིན་དགོས་པར་ཐལ། སྦྱོར་བ་འཐད་པ་གང་ཞིག །ཀུན་བརྟགས་དེ་སྐབས་
འདིར་དངོས་བསྟན་གྱི་ཀུན་བརྟགས་མ་ཡིན་པའི་ཕྱིར་ན་མ་ཁྱབ། འདོད་ན། གཟུགས་
ཀྱི་ཀུན་བརྟགས་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། གཟུགས་ཀྱི་ངོ་བོ་
དང་ཁྱད་པར་ལ་ཀུན་བརྟགས་པའི་ཀུན་བརྟགས་དེ་སྐབས་འདིར་དངོས་བསྟན་གྱི་
ཀུན་བརྟགས་ཡིན་པའི་ཕྱིར། །
གཞན་ཡང་། ཀུན་བརྟགས་དེ་སྐབས་འདིར་དངོས་བསྟན་གྱི་ཀུན་བརྟགས་ཡིན་
པར་ཐལ། གཟུགས་ཀྱི་ཀུན་བརྟགས་དེ་དེ་ལྟར་ཡིན་པའི་ཕྱིར་ན་མ་ཁྱབ། །
སྐྱེ་བ་ངོ་བོ་ཉིད་མེད་པ་རྒྱས་པར་བཤད་པ།
གཉིས་པ་ནི། དགོངས་འགྲེལ་ལས། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་
གང་ཞེ་ན། ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་པའོ། །དེ་ཅིའི་ཕྱིར་
ཞེ་ན། འདི་ལྟར་དེ་ནི་རྐྱེན་གཞན་གྱི་སྟོབས་ཀྱིས་བྱུང་བ་ཡིན་གྱི་བདག་ཉིད་ཀྱིས་མ་
ཡིན་པས་དེའི་ཕྱིར་དེ་ནི་སྐྱེ་བ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་(༡༣བ)པའི་
སྐབས་སུ་གཉིས་ལས། དང་པོ་ནི། ཁ་ཅིག །གཟུགས་གཟུགས་ཀྱི་གཞན་དབང་ཡིན་
- 29 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞེ་ན། དེ་ལ་ཁོ་ན་རེ། གཟུགས་དེ་འདི་ནི་གཟུགས་སོ། །འདི་ནི་གཟུགས་ཀྱི་སྐྱེ་བའོ་
ཞེས་ངོ་བོ་དང་ཁྱད་པར་ལ་ཀུན་བརྟགས་པའི་གཞི་ཡིན་པར་ཐལ། དམ་བཅའ་འཐད་
པའི་ཕྱིར་ན་མ་ཁྱབ། འདོད་ན། དེ་གཟུགས་ཀྱི་གདགས་གཞི་ཡིན་པར་ཐལ་ལོ། ཁ་
ཅིག །འདིར་མ་ཁྱབ་ཟེར། འདོད་ན། དེ་ཆོས་ཅན། ཁྱོད་ཁྱོད་ཀྱི་གདགས་གཞི་མ་ཡིན་
པར་ཐལ། བདག་མེད་ཡིན་པའི་ཕྱིར། མ་ཁྱབ་ཟེར་བ་ལ་ཁྱབ་པ་ཡོད་དེ། དྲང་ངེས་རྣམ་
འབྱེད་ལས། གཟུགས་ཀྱི་གཞན་དབང་ངོས་འཛིན་པ་ན་རྣམ་པར་རྟོག་པའི་སྤྱོད་ཡུལ་
ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་པ་དེ་ནི་
གཞན་གྱི་དབང་གི་མཚན་ཉིད་ལགས་ཏེ། ཞེས་གསུངས་ཏེ། ཞེས་དང་། དང་པོས་གང་
གི་ཡུལ་ཡིན་པ་དང་གཉིས་པས་ཀུན་བརྟགས་ཀྱི་གདགས་གཞི་དང་གསུམ་པས་རང་
གི་ངོ་བོ་བསྟན་ཏོ། །ཞེས་གསུངས་པའི་ཕྱིར། གཞན་ཡང་། དགོངས་འགྲེལ་ལས་འདུ་
བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད་དུ་
མིང་དང་བརྡས་རྣམ་པར་བཞག་པ་དང་། ཞེས་སོགས་གསུངས་པ་ལ་རྒྱུ་མཚན་དང་
དགོས་པ་མེད་པར་ཐལ། གཟུགས་ཀྱི་གདགས་གཞིར་གྱུར་པའི་འདུ་བྱེད་ཀྱི་མཚན་མ་
དེ་གཟུགས་ཀྱི་གཞན་དབང་ཡིན་ལ། གཟུགས་གཟུགས་ཀྱི་གཞན་དབང་མ་ཡིན་པའི་
ཁྱད་པར་འཐད་པའི་ཕྱིར། རྟགས་ཁས།
གཞན་ཡང་། གཟུགས་དེ་གཟུགས་ཀྱི་གཞན་དབང་ཡིན་པར་ཐལ། གཟུགས་དེ་
གཟུགས་ཀྱི་ཀུན་བརྟགས་འདོགས་པའི་གཞི་ཡིན་པའི་ཕྱིར་ཏེ། དེའི་གདགས་གཞིར་
གྱུར་པའི་གཟུགས་ཤིག་ཡོད་པའི་ཕྱིར། གཞན་ཡང་། གཟུགས་དེ་གཟུགས་ཀྱི་གཞན་
དབང་ཡིན་པར་ཐལ། དེ་རྣམ་བཏགས་ཀྱི་གཟུགས་ཡིན་པའི་ཕྱིར་ཏེ། དེ་དེ་དང་ཀུན་
བརྟགས་ཀྱི་གཟུགས་དང་ཡོངས་གྲུབ་ཀྱི་གཟུགས་གང་རུང་གང་ཞིག །དེ་ཀུན་བརྟགས་
ཀྱི་གཟུགས་ཀྱང་མ་ཡིན། ཡོངས་གྲུབ་ཀྱི་གཟུགས་ཀྱང་མ་ཡིན་པའི་ཕྱིར། དང་པོ་
- 30 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དེར་ཐལ། དེ་ཡོད་པའི་ཕྱིར། གཉིས་པ་གྲུབ་སྟེ། དེ་ཀུན་བརྟགས་མ་ཡིན་པའི་ཕྱིར།
གསུམ་པ་གྲུབ་སྟེ། དེ་ཡོངས་གྲུབ་མ་ཡིན་པའི་ཕྱིར། །
བྱས་པ་ལ་ཁོ་ན་རེ། གཟུགས་གཟུགས་སུ་འདོགས་པའི་གཞི་ཡིན་(༡༤ན)པར་
ཐལ། གཟུགས་གཟུགས་ཀྱི་ཀུན་བརྟགས་འདོགས་པའི་གཞི་ཡིན་པའི་ཕྱིར་ན་མ་ཁྱབ།
འདོད་ན། དེ་གཟུགས་ཀྱི་ཐ་སྙད་འདོགས་པའི་གཞི་ཡིན་པར་ཐལ་ལོ། །འདོད་ན།
གཟུགས་ལ་གཟུགས་ཀྱི་ཐ་སྙད་འདོགས་དགོས་ཀྱི་གང་ཟག་ཡོད་པར་ཐལ་ལོ། །འདོད་
ན། གཟུགས་ཚད་མས་གྲུབ་ནས་གཟུགས་ལ་གཟུགས་ཀྱི་ཐ་སྙད་སྦྱོར་དགོས་ཀྱི་གང་
ཟག་ཡོད་པར་ཐལ་ལོ། །འདོད་ན། དེ་འདྲའི་གང་ཟག་ཆོས་ཅན། གཟུགས་ལ་
གཟུགས་ཀྱི་ཐ་སྙད་སྦྱོར་དགོས་ཀྱི་གང་ཟག་མ་ཡིན་པར་ཐལ། གཟུགས་ཚད་མས་
གྲུབ་པའི་གང་ཟག་ཡིན་པའི་ཕྱིར། གཞན་ཡང་། ནམ་མཁའ་དེ་རྣམ་བཏགས་ཀྱི་ནམ་
མཁའ་དང་། ཀུན་བརྟགས་ཀྱི་ནམ་མཁའ་དང་། ཡོངས་གྲུབ་ཀྱི་ནམ་མཁའ་གསུམ་པོ་
གང་རུང་ཡིན་པར་ཐལ། གཟུགས་དེ་རྣམ་བཏགས་ཀྱི་གཟུགས་སོགས་གསུམ་པོ་གང་
རུང་ཡིན་པའི་ཕྱིར་ན་མ་ཁྱབ། །
གཞན་ཡང་། གཟུགས་གཟུགས་ཀྱི་གཞན་དབང་ཡིན་པར་ཐལ། གཟུགས་ཕུང་
གཟུགས་ཕུང་གི་གཞན་དབང་ཡིན་པའི་ཕྱིར་ཏེ། གཟུགས་ཕུང་གཟུགས་ཕུང་གི་གཞན་
དབང་། དེ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་གཟུགས་
ཕུང་གི་ཀུན་བརྟགས། དེ་དེས་སྟོང་པ་གཟུགས་ཕུང་གི་ཆོས་ཀྱི་བདག་མེད་ཀྱི་དབང་དུ་
བྱས་པའི་ངོ་བོ་ཉིད་གསུམ་གྱི་རྣམ་གཞག་ཡིན་པའི་ཕྱིར་ཏེ། དེ་འཁོར་ལོ་བར་པའི་
བསྟན་དོན་དུ་གྱུར་པའི་ཆོས་ཀྱི་བདག་མེད་ཀྱི་དབང་དུ་བྱས་པའི་ངོ་བོ་ཉིད་གསུམ་གྱི་
རྣམ་གཞག་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། ཕུང་པོ་ལ་སོགས་པ་གཞན་
དབང་དང་དེ་ལ་ཆོས་ཀྱི་བདག་ཏུ་སྒྲོ་བཏགས་པ་ཀུན་བརྟགས་དང་དེ་དེས་སྟོང་པ་
- 31 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆོས་ཀྱི་བདག་མེད་ཀྱི་ཡོངས་གྲུབ་ཏུ་འཇོག་པ་ཐེག་ཆེན་གྱི་མདོའི་དོན་དུ་དགོངས་
འགྲེལ་གྱིས་བཀྲལ་བའི་ཤུགས་ཀྱིས། ཕུང་པོ་གཞན་དབང་གང་ཟག་གི་བདག་གི་ཀུན་
བརྟགས་ཀྱིས་སྟོང་པ་གང་ཟག་གི་བདག་མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་
གསུམ་གྱི་རྣམ་གཞག །དེ་ཙམ་ཞིག་ཐེག་དམན་གྱི་མདོའི་དོན་དུ་གོ་ནུས་ལ། ཞེས་
སོགས་གསུངས་པའི་ཕྱིར། །
གཉིས་པ་རང་ལུགས་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་སྐྱེ་བ་ངོ་
བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རང་གི་རྒྱུ་རྐྱེན་ལ་བརྟེན་ནས་
བྱུང་བ་ཡིན་གྱི། ཁྱོད་དེ་ལ་ལྟོས་མེད་དུ་རང་དབང་དུ་(༡༤བ)མི་འབྱུང་བའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། དེས་མཚོན་ནས་རྣམ་མཁྱེན་གྱི་བར་གྱི་ཆོས་ཐམས་ཅད་
ལ་སྦྱོར་རོ། ། །
གསུམ་པ་རྩོད་པ་སྤོང་བ་ལ། ཁོ་ན་རེ། དགོངས་འགྲེལ་ལས་ཆོས་རྣམས་ཀྱི་སྐྱེ་
བ་ངོ་བོ་ཉིད་མེད་པ་ཉིད་གང་ཞེ་ན། ཞེས་སོགས་ཀྱི་མདོ་འདིས་ནམ་མཁའི་གཞན་
དབང་རང་གི་རྒྱུ་རྐྱེན་ལ་བརྟེན་ནས་སྐྱེས་ཤིང་རང་གི་རྒྱུ་རྐྱེན་ལ་ལྟོས་མེད་དུ་མི་སྐྱེ་བ་
དེ་ནམ་མཁའི་གཞན་དབང་སྐྱེ་བ་ངོ་བོ་ཉིད་མེད་པའི་དོན་དུ་དངོས་སུ་བསྟན་པར་ཐལ།
ཁྱོད་ཀྱི་དམ་བཅའ་འཐད་པའི་ཕྱིར། འདོད་ན། ནམ་མཁའི་གཞན་དབང་རང་གི་རྒྱུ་
རྐྱེན་ལ་བརྟེན་ནས་སྐྱེས་པར་ཐལ། འདོད་པ་གང་ཞིག །མདོ་དེ་སྒྲ་ཇི་བཞིན་པའི་མདོ་
ཡིན་པའི་ཕྱིར། འདོད་མི་ནུས་ཏེ། ནམ་མཁའ་ནམ་མཁའི་གཞན་དབང་ཡིན་པའི་ཕྱིར་
ཏེ། ནམ་མཁའ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་
ནམ་མཁའི་ཡོངས་གྲུབ་ཡིན་པའི་ཕྱིར་ན། མ་ཁྱབ་སྟེ། ནམ་མཁའ་ནམ་མཁའི་གཞན་
དབང་མ་ཡིན་པར་འོག་ཏུ་བསྒྲུབ་བོ། །
-32 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དོན་དམ་པ་ངོ་བོ་ཉིད་མེད་པ་རྒྱས་པར་བཤད་པ།
གསུམ་པ་ལ། གཞན་དབང་དོན་དམ་པར་ངོ་བོ་ཉིད་མེད་པ་བཤད་པ་དང་།
ཡོངས་གྲུབ་དོན་དམ་པར་ངོ་བོ་ཉིད་མེད་པ་བཤད་པའོ། །དང་པོ་ནི། དགོངས་འགྲེལ་
ལས། ཆོས་རྣམས་ཀྱི་དོན་དམ་པ་ངོ་བོ་ཉིད་མེད་པ་གང་ཞེ་ན། རྟེན་ཅིང་འབྲེལ་པར་
འབྱུང་བའི་ཆོས་གང་དག་སྐྱེ་བ་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་དེ་དག་ནི་
དོན་དམ་པ་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་ཡང་ཡིན་ནོ། །དེ་ཅིའི་ཕྱིར་ཞེ་
ན། དོན་དམ་ཡང་དག་འཕགས། ཆོས་རྣམས་ལས་རྣམ་པར་དག་པའི་དམིགས་པ་གང་
ཡིན་པ་དེ་ནི་དོན་དམ་པ་ཡིན་པར་ཡོངས་སུ་བསྟན་ལ། གཞན་གྱི་དབང་གི་མཚན་ཉིད་
དེ་རྣམ་པར་དག་པའི་དམིགས་པ་མ་ཡིན་པས་དེའི་ཕྱིར་དོན་དམ་པ་ངོ་བོ་ཉིད་མེད་པ་
ཉིད་ཅེས་བྱའོ། །ཞེས་པའི་སྐབས་སུ་གསུམ་ལས། དང་པོ་ནི། དྲང་ངེས་རྣམ་འབྱེད་
ལས། གཞན་དབང་ཀུན་བརྟགས་ཀྱིས་སྟོང་པ་ལ་དམིགས་ནས་བསྒོམ་པས་སྒྲིབ་པ་
དག་པར་འགྱུར་བར་ཤེས་པ་ན་དེ་ལྟར་ན་ཆོས་ཅན་གཞན་དབང་ལ་ཡང་དམིགས་དགོས་
པས་དེ་ཡང་རྣམ་པར་དག་པའི་དམིགས་པར་འགྱུར་བས་དོན་དམ་པར་འགྱུར་རོ་སྙམ་
དུ་དོགས་པ་སྐྱེ་ལ་ཀུན་བརྟགས་ལ་དེ་འདྲའི་དོགས་པ་མེད་པའི་ཕྱིར་རོ། །ཞེས་གསུངས།
འདིའི་དོན་ལ་ཁ་ཅིག །ཀུན་བརྟགས་སོགས་འདུས་མ་བྱས་ཀྱི་ཆོས་རྣམས་ཀྱི་ཆོས་ཉིད་
མེད་པ་ལུང་དེའི་དོན་ཡིན་(༡༥ན)ཟེར་ན། ཀུན་བརྟགས་ཆོས་ཅན། ཁྱོད་ཀྱི་ཆོས་ཉིད་
ཡོད་པར་ཐལ། ཁྱོད་ཡོད་པའི་ཕྱིར། གཞན་ཡང་། འདུས་མ་བྱས་ཀྱི་ཆོས་ཉིད་ཡོད་
པར་ཐལ། འདུས་མ་བྱས་ཀྱི་སྟོང་ཉིད་ཡོད་པའི་ཕྱིར་ཏེ། སྟོང་ཉིད་བཅོ་བརྒྱད་ཡོད་
པའི་ཕྱིར། ཁ་ཅིག །ཀུན་བརྟགས་སོགས་འདུས་མ་བྱས་ཀྱི་ཆོས་རྣམས་ཀྱི་ཆོས་ཉིད་
ཡོད་ཀྱང་དེ་རྣམས་ཀྱི་ཆོས་ཉིད་ཀྱིས་ཆོས་ཉིད་ཀྱི་གོ་མི་ཆོད་དེ། ཀུན་བརྟགས་ཀྱི་ཆོས་
- 33 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཉིད་ཆོས་ཉིད་མ་ཡིན་པའི་ཕྱིར་ཟེར་ན། འདུས་མ་བྱས་ཀྱི་སྟོང་ཉིད་དེ་སྟོང་ཉིད་མ་
ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སྟོང་པ་ཉིད་ལ་སྟོང་གཞིའི་
སྒོ་ནས་སྟོང་ཉིད་བཅོ་བརྒྱད་དང་ཉི་ཤུའི་དབྱེ་བ་རྣམས་མི་འཐད་པར་ཐལ་ལོ། །
གཞན་ཡང་། འགོག་བདེན་གྱི་སྟོང་ཉིད་སྟོང་ཉིད་མ་ཡིན་པར་ཐལ། ཀུན་བརྟགས་
ཀྱི་སྟོང་ཉིད་སྟོང་ཉིད་མ་ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་འགོག་པ་
ཆོས་བཟོད་ཀྱི་དངོས་ཡུལ་དུ་གྱུར་པའི་སྟོང་ཉིད་མེད་པར་ཐལ། འདོད་པ་གང་ཞིག །དེ་
འགོག་བདེན་གྱི་སྟོང་ཉིད་ཀྱི་ཡུལ་ཅན་ཡིན་པའི་ཕྱིར། འདོད་མི་ནུས་ཏེ། དེ་ཐེག་ཆེན་
གྱི་མཐོང་ལམ་བར་ཆད་མེད་ལམ་ཡིན་པའི་ཕྱིར། ཁ་ཅིག །ལུང་དེ་དག་གི་དོན་ཡོད་
དེ། གཞན་དབང་དེ་རང་སྡེ་གྲུབ་མཐའ་སྨྲ་བ་གོང་འོག་རྣམས་ཀྱིས་བདེན་པར་གྲུབ་མ་
གྲུབ་ཀྱི་རྩོད་པའི་གཞིའི་གཙོ་བོ་ཡིན་ཀྱང་ཀུན་བརྟགས་དེ་ལྟར་རྩོད་པའི་གཞིའི་གཙོ་
བོ་མ་ཡིན་པས་དེ་ལྟར་བརྗོད་པའི་ཕྱིར། ཟེར་ན། འོ་ན་ཤེས་སྒྲིབ་རྣམ་པར་དག་བྱེད་
ཀྱི་བར་ཆད་མེད་ལམ་གྱི་དམིགས་པར་གྱུར་པའི་སྟོང་ཉིད་ཀྱི་སྟོང་གཞི་ཆོས་ཅན་ཡིན་
ན་རང་སྡེ་གོང་འོག་གིས་བདེན་པར་གྲུབ་མ་གྲུབ་རྩོད་པའི་གཞིའི་གཙོ་བོ་ཡིན་དགོས་
པར་ཐལ། དམ་བཅའ་འཐད་པའི་ཕྱིར། འདོད་ན་སླ། ཁ་ཅིག །ལུང་དེའི་དོན་ཡོད་དེ།
གཞན་དབང་ཀུན་བརྟགས་ཀྱིས་སྟོང་པ་ལ་དམིགས་ནས་བསྒོམ་པས་སྒྲིབ་པ་དག་པར་
འགྱུར་བས་ན། གཞི་གཞན་དབང་ལ་ཡང་དམིགས་དགོས་པས་གཞན་དབང་རྣམ་དག་
ལམ་གྱི་དམིགས་པར་འགྱུར་བས། དེ་ལྟར་ན་ཆོས་ཅན་གཞན་དབང་དོན་དམ་པར་
གྲུབ་དགོས་སྙམ་པའི་དོགས་པ་སྐྱེ་ལ། ཀུན་བརྟགས་ཀུན་བརྟགས་ཀྱིས་སྟོང་པ་ལ་
དམིགས་ནས་བསྒོམ་པས་སྒྲིབ་པ་དག་པར་འགྱུར་བས་ན། གཞི་ཀུན་བརྟགས་ལ་
དམིགས་དགོས་ལ། དེ་ལྟར་ན་ཀུན་བརྟགས་རྣམ་དག་ལམ་གྱི་དམིགས་(༡༥བ)པ་
མཐར་ཐུག་ཏུ་གྲུབ་བམ་སྙམ་པའི་དོགས་པ་མེད་པའི་ཕྱིར། ཞེས་པའི་དོན་ཡིན་ཏེ།
- 34 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སྐབས་འདིར་བསྟན་གྱི་ཀུན་བརྟགས་དེ་ཀུན་བརྟགས་ཙམ་པོ་བ་ལ་མི་བྱེད་པའི་ཕྱིར་
ཏེ། དེ་ཀུན་བརྟགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་
ཀུན་བརྟགས་ལ་བྱེད་རིགས་པའི་ཕྱིར་ཟེར་ན། འོ་ན་དེ་འདྲའི་དོགས་པ་ཀུན་བརྟགས་
ལ་མེད་པའི་ཕྱིར་རོ། །ཞེས་པའི་ཀུན་བརྟགས་དེ་ཀུན་བརྟགས་ཙམ་པོ་བ་ལ་བྱེད་
རིགས་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་ཀུན་བརྟགས་
གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་ཀུན་བརྟགས་ལ་བྱེད་
རིགས་པའི་ཕྱིར་ཏེ། དེ་སྐབས་འདིར་བསྟན་གྱི་ཀུན་བརྟགས་ལ་བྱེད་རིགས་པའི་ཕྱིར།
རང་ལུགས། དེའི་དོན་ནི། མདོ་སྡེ་དགོངས་འགྲེལ་གྱི་དངོས་བསྟན་ལ་འདུས་
བྱས་དང་འདུས་མ་བྱས་ཀྱི་ཆོས་རྣམས་ཀྱི་ཡོངས་གྲུབ་གཏན་ལ་འབེབས་པའི་ཚེ་དེ་དག་
གི་གཞན་དབང་ཁོ་ན་སྟོང་གཞིར་བཟུང་ནས་ཆོས་ཀྱི་བདག་མེད་ཀྱི་ཡོངས་གྲུབ་གཏན་
ལ་ཕབ་པས། ཆོས་ཀྱི་བདག་མེད་མངོན་སུམ་དུ་རྟོགས་པའི་ཤེས་སྒྲིབ་རྣམ་པར་དག་
བྱེད་ཀྱི་རྣམ་དག་ཡེ་ཤེས་ཀྱིས་སྟོང་གཞི་གཞན་དབང་ལ་དམིགས་དགོས་པས། གཞན་
དབང་རྣམ་དག་གི་དམིགས་པར་གྱུར་པའི་དོན་དམ་པ་ཡིན་ནམ་སྙམ་པའི་དོགས་པ་
ཤས་ཆེ་བས་དེ་ལྟར་དུ་གསུངས་པའི་ཕྱིར། སྤྱིར་ཀུན་བརྟགས་ལ་དེ་འདྲའི་དོགས་པ་
སྐྱེ་མི་སྲིད་པ་མ་ཡིན་ཏེ། ཀུན་བརྟགས་རང་འཛིན་རྟོག་པའི་ཞེན་གཞིར་རང་གི་མཚན་
ཉིད་ཀྱིས་མ་གྲུབ་པར་རྟོགས་པའི་ཤེས་སྒྲིབ་རྣམ་པར་དག་བྱེད་ཀྱི་ཡེ་ཤེས་ཀྱིས་ཀུན་
བརྟགས་ལ་དམིགས་པའི་ཕྱིར། དེ་ལ་ཁོ་ན་རེ། དགོངས་འགྲེལ་གྱིས་ཀུན་བརྟགས་
སོགས་འདུས་མ་བྱས་ཀྱི་ཆོས་རྣམས་ཀྱི་སྟོང་ཉིད་དངོས་སུ་གཏན་ལ་མ་ཕབ་པར་ཐལ།
དེ་རྣམས་སྟོང་གཞིར་ངོས་སུ་བཟུང་ནས་དེ་རྣམས་ཀྱི་སྟོང་ཉིད་དངོས་སུ་གཏན་ལ་མ་
ཕབ་པའི་ཕྱིར། རྟགས་ཁས་ཟེར་ན། མ་ཁྱབ་སྟེ། དགོངས་འགྲེལ་གྱི་སྐབས་སུ་དེ་
རྣམས་ཀྱི་གཞན་དབང་སྟོང་གཞིར་བཟུང་ནས་དེ་རྣམས་ཀྱི་སྟོང་ཉིད་དངོས་སུ་གཏན་
35 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལ་ཕབ་པའི་ཕྱིར།།
གཉིས་པ་ནི་དགོངས་འགྲེལ་ལས། གཞན་ཡང་ཆོས་རྣམས་ཀྱི་ཡོངས་སུ་གྲུབ་
པའི་མཚན་ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ། །དེ་
ཅིའི་ཕྱིར་ཞེ་(༡༦ན)ན། དོན་དམ་ཡང་དག་འཕགས། ཆོས་རྣམས་ཀྱི་ཆོས་བདག་མེད་
པ་གང་ཡིན་པ་དེ་ནི། དེ་དག་གི་ངོ་བོ་ཉིད་མེད་པ་ཉིད་ཅེས་བྱ་སྟེ། དེ་ནི་དོན་དམ་པ་
ཡིན་ལ་དོན་དམ་པ་ནི་ཆོས་ཐམས་ཅད་ཀྱི་ངོ་བོ་ཉིད་མེད་པ་ཉིད་ཀྱིས་རབ་ཏུ་ཕྱེ་བ་
ཡིན་པས་དེའི་ཕྱིར་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་པའི་སྐབས་སུ་
གསུམ་ལས། དང་པོ་ནི། ཁ་ཅིག །གང་ཟག་གི་བདག་མེད་ཕྲ་མོ་ཡོངས་གྲུབ་མ་ཡིན་
ཟེར་བ་མི་འཐད་དེ། དབུས་མཐའ་རྩ་འགྲེལ་དུ་དེ་ཡོངས་གྲུབ་ཏུ་བཤད་པ་གང་ཞིག །
སྐབས་འདིར་དབུས་མཐའ་སྒྲ་ཇི་བཞིན་དུ་ཁས་ལེན་རིགས་པའི་ཕྱིར། དང་པོ་གྲུབ་སྟེ། །
དབུས་མཐའ་ལས། རྣམ་དག་སྤྱོད་ཡུལ་རྣམ་གཉིས་ཏེ། །གཅིག་པུ་ཁོ་ནར་བརྗོད་པ་
ཡིན། །ཞེས་ཉོན་སྒྲིབ་རྣམ་པར་དག་བྱེད་ཀྱི་ཡེ་ཤེས་དང་
། ཤེས་སྒྲིབ་རྣམ་པར་དག་
བྱེད་ཀྱི་ཡེ་ཤེས་གཉིས་ཀྱི་དམིགས་པ་མཐར་ཐུག་ཏུ་གྱུར་པའི་བདག་མེད་གཉིས་ཀ་
ཡོངས་གྲུབ་གཅིག་པུ་ཡིན་གྱི་ཀུན་བརྟགས་དང་གཞན་དབང་གཉིས་དེ་གཉིས་ཀྱི་དངོས་
ཡུལ་མ་ཡིན་པར་བསྟན་པའི་ཕྱིར་ཏེ། དབུས་མཐའི་འགྲེལ་པ་ལས། ཡོངས་སུ་གྲུབ་
པའི་ངོ་བོ་ཉིད་དུ་བརྗོད་དོ། །ངོ་བོ་ཉིད་གཞན་ནི་རྣམ་པར་དག་པའི་ཡེ་ཤེས་རྣམ་པ་
གཉིས་ཀྱི་ཡུལ་མ་ཡིན་ནོ། །ཞེས་དང༌། དྲང་ངེས་རྣམ་འབྱེད་ལས་ཀྱང༌། ཡེ་ཤེས་
གཉིས་ནི། སྒྲིབ་པ་གཉིས་དག་པར་བྱེད་པའི་ཡེ་ཤེས་སོ། །ཞེས་གསུངས་པའི་ཕྱིར།
བྱས་པ་ལ། ཁོ་ན་རེ། གང་ཟག་གི་བདག་མེད་ཡོངས་གྲུབ་མ་ཡིན་པར་ཐལ། ཡོངས་
གྲུབ་ཡིན་ན་ཆོས་ཀྱི་བདག་མེད་ཀྱི་ཡོངས་གྲུབ་ཡིན་དགོས་པའི་ཕྱིར་ཏེ། དགོངས་འགྲེལ་
ལས། ཆོས་རྣམས་ཀྱི་ཆོས་བདག་མེད་པ་གང་ཡིན་པ་དེ་ནི། དེ་དག་གི་ངོ་བོ་ཉིད་མེད་
- 36 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
པ་ཉིད་ཅེས་བྱ་སྟེ། ཞེས་དང་། དྲང་ངེས་རྣམ་འབྱེད་ལས། ཆོས་ཅན་འདུས་བྱས་ལ་
ཆོས་ཀྱི་བདག་རྣམ་པར་བཅད་ཙམ་གྱི་སྤྲོས་པ་མེད་དགག་ལ་ཆོས་ཀྱི་བདག་མེད་ཀྱི་
ཡོངས་གྲུབ་འཇོག་པར་ཤིན་ཏུ་གསལ་བའི་ཕྱིར། ཞེས་དང་། ཐར་ལམ་གསལ་བྱེད་
ལས། གང་ལ་དམིགས་ནས་བསྒོམས་ན། ཤེས་སྒྲིབ་མཐའ་དག་ཟད་པར་འགྱུར་བའི་
དམིགས་པ་མཐར་ཐུག་ཡིན་པས། ཞེས་གསུངས་པའི་ཕྱིར། ཟེར་ན་མ་ཁྱབ་སྟེ། ལུང་
སྔ་མ་གཉིས་ཀྱི་དོན་ནི། དགོངས་འགྲེལ་གྱི་དངོས་བསྟན་གྱི་ཡོངས་གྲུབ་ཡིན་ན་ཆོས་
ཀྱི་བདག་མེད་ཀྱི་ཡོངས་གྲུབ་ཡིན་པས་ཁྱབ་པའི་དོན་ཡིན་ལ། (༡༦བ)ཕྱི་མའི་དོན་ནི།
དེའི་ཕྱིར་གཉིས་སྟོང་གང་ཡིན་པ་ཞེས་པའི་སྐབས་ཀྱི་ཡོངས་གྲུབ་དེ་འགྱུར་མེད་ཡོངས་
གྲུབ་དེ་ལ་བྱེད་རིགས་པའི་ཕྱིར། ཞེས་པའི་དོན་ནོ། །
ཡང་ཁོ་ན་རེ། གང་ཟག་གི་བདག་མེད་སྟོང་ཉིད་ཡིན་པར་ཐལ། དེ་ཡོངས་གྲུབ་
ཡིན་པའི་ཕྱིར། རྟགས་ཁས། འདོད་ན། དེ་རྟོགས་པའི་ལྟ་བ་དེ་དབུ་མའི་ལྟ་བ་ཡིན་
པར་ཐལ། དེ་སྟོང་ཉིད་ཡིན་པའི་ཕྱིར། འདོད་ན། དེ་རྟོགས་པའི་ལྟ་བ་ལ་གནས་པའི་
གང་ཟག་ཡིན་ན་དབུ་མའི་ལྟ་བ་ལ་གནས་པའི་གང་ཟག་ཡིན་དགོས་པར་ཐལ། འདོད་
པའི་ཕྱིར་ན་མ་ཁྱབ། འདོད་ན། མདོ་སྡེ་པ་ཆོས་ཅན། དེར་ཐལ། དེའི་ཕྱིར། འདོད་ན།
དེ་ཆོས་ཅན། སེམས་ཙམ་པའི་ལྟ་བ་ལ་གནས་པའི་གང་ཟག་ཡིན་པར་ཐལ། འདོད་པ་
གང་ཞིག །དབུ་མའི་ལྟ་བ་ཡིན་ན་སེམས་ཙམ་པའི་ལྟ་བ་ཡིན་དགོས་པའི་ཕྱིར་ཏེ།
དབུས་མཐའ་ལས། ཡོད་པས་མེད་པས་ཡོད་པས་ན། །འདི་ནི་དབུ་མའི་ལམ་ཡིན་
ནོ། །ཞེས་གསུངས་པ་གང་ཞིག །དེ་སྐབས་འདིར་སྒྲ་ཇི་བཞིན་པ་ཡིན་པའི་ཕྱིར་ཟེར་
ན། སྟོང་ཐུན་ཆེན་མོ་ལྟར་ན། ཐལ་འགྱུར་དང་པོ་ལ་མ་ཁྱབ་སྟེ། སྟོང་ཐུན་ལས།
སེམས་ཙམ་པའི་སྐབས་སུ། གང་ཟག་གི་བདག་མེད་ཡོངས་གྲུབ་ཏུ་བཤད་པ་གང་
ཞིག །དེས་སེམས་ཙམ་པས་གང་ཟག་གི་བདག་མེད་དོན་དམ་པར་མི་འདོད་པར་བཤད་
- 37 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་ཕྱིར། དང་པོ་གྲུབ་སྟེ། དེ་ཉིད་ལས། ཡོངས་གྲུབ་ནི་གཞན་དབང་གི་སྟེང་དུ་
བདག་འཛིན་གཉིས་ཀྱིས་ཀུན་བརྟགས་པ་ལྟར་གྲུབ་པས་སྟོང་པའི་དེ་བཞིན་ཉིད་དེ།
མཚན་ཉིད་ཀྱང་དེ་ཉིད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས།
སེམས་ཙམ་པ་དང་དབུ་མ་རང་རྒྱུད་པ་རྣམས་གང་ཟག་གི་བདག་མེད་དོན་དམ་པར་
མི་འདོད་ཅིང་གང་ཟག་གི་བདག་འགོག་པའི་རིགས་པ་ཡང་ཐ་སྙད་དཔྱོད་བྱེད་ཀྱི་
རིགས་པར་འདོད་དེ། ཞེས་གསུངས་པའི་ཕྱིར། །
དེ་ལ་ཁོ་ན་རེ། འོ་ན། སྟོང་ཐུན་གྱི་ལུགས་ལ། གང་ཟག་གི་བདག་མེད་སྟོང་ཉིད་
དུ་འདོད་པར་ཐལ། དེར་དེ་དེ་བཞིན་ཉིད་དུ་འདོད་པའི་ཕྱིར་ཏེ། དེ་ཉིད་ལས། བདག་
འཛིན་གཉིས་ཀྱིས་ཀུན་བརྟགས་པ་ལྟར་གྲུབ་པས་སྟོང་པའི་དེ་བཞིན་ཉིད་དེ། ཞེས་
གསུངས་པའི་ཕྱིར། ཟེར་ན་མ་ཁྱབ་སྟེ། ལུང་དེས་གང་ཟག་གི་བདག་མེད་དེ་གང་ཟག་
གི་བདག་མེད་པའི་དེ་བཞིན་ཉིད་དུ་བསྟན་པར་སྟོང་ཐུན་པས་འདོད་ཀྱང་། གང་ཟག་
གི་བདག་གིས་སྟོང་པའི་དེ་བཞིན་ཉིད་ཡིན་ན་དེ་བཞིན་ཉིད་ཡིན་(༡༧ན)མི་དགོས་
པའི་ཕྱིར། གང་ཟག་རང་རྐྱ་ཐུབ་པའི་རྫས་ཡོད་ཀྱིས་སྟོང་པའི་དེ་བཞིན་ཉིད་ཡིན་ན་དེ་
བཞིན་ཉིད་མ་ཡིན་དགོས་པའི་ཕྱིར། ཞེས་གསུངས་ཆོག་གོ ། །
དེ་ལྟར་མ་ཡིན་ན་སྟོང་ཐུན་གྱི་ལུགས་ལ་ཡང་། གང་ཟག་གི་བདག་མེད་དེ་དོན་
དམ་པ་ཡིན་པར་ཐལ། དེའི་ལུགས་ལ་དེ་དེ་བཞིན་ཉིད་ཡིན་པ་གང་ཞིག །དེ་བཞིན་
ཉིད། ཡང་དག་མཐའ། མཚན་མ་མེད་པ། དོན་དམ་བདེན་པ། ཆོས་ཀྱི་དབྱིངས་
རྣམས་དོན་གཅིག་མིང་གི་རྣམ་གྲངས་སུ་བཤད་པའི་ཕྱིར་ཏེ། དབུས་མཐའ་ལས། སྟོང་
པ་ཉིད་དེ་མདོར་བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་
དམ་དང་། །ཆོས་ཀྱི་དབྱིངས་རྣམས་རྣམ་གྲངས་སོ། །ཞེས་གསུངས་པའི་ཕྱིར། རྩ་བའི་
དམ་བཅའ་ལ་ཡོངས་གྲུབ་ཡིན་ན་ཆོས་ཀྱི་བདག་མེད་ཀྱི་ཡོངས་གྲུབ་ཡིན་དགོས་པར་
- 38 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ཐལ། གང་ཟག་གི་བདག་མེད་ཕྲ་མོ་ཡོངས་གྲུབ་མ་ཡིན་པའི་ཕྱིར། རྟགས་ཁས།
འདོད་ན། འགོག་བདེན་ཆོས་ཅན། དེར་ཐལ། དེའི་ཕྱིར། མ་གྲུབ་ན། དེར་ཐལ། དེ་
ཀུན་བརྟགས་གཞན་དབང་ཡོངས་གྲུབ་གསུམ་པོ་གང་རུང་གང་ཞིག་ཀུན་བརྟགས་ཀྱང་
མ་ཡིན། གཞན་དབང་ཡང་མ་ཡིན་པའི་ཕྱིར། །
གཉིས་པ་མ་གྲུབ་ན། དེ་ཆོས་ཅན། དོན་དམ་པར་མ་གྲུབ་པར་ཐལ། ཀུན་
བརྟགས་ཡིན་པའི་ཕྱིར། འདོད་མི་ནུས་ཏེ། འཁོར་བ་སྤངས་པའི་མྱང་འདས་བདེན་
པར་གྲུབ་པའི་ཕྱིར། མ་གྲུབ་ན། འཁོར་བ་བདེན་པར་མ་གྲུབ་པར་ཐལ། མྱང་འདས་
བདེན་པར་མ་གྲུབ་པའི་ཕྱིར། རྟགས་ཁས། ཁྱབ་སྟེ། སེམས་ཙམ་པས་འཁོར་འདས་
ལ་བདེན་པར་གྲུབ་མ་གྲུབ་ཀྱི་ཁྱད་པར་མི་འབྱེད་པའི་ཕྱིར་ཏེ། རྩ་ཤེའི་རྣམ་བཤད་
ལས། རིགས་པའི་འགྲོས་འདི་རྣམས་ཤེས་པའི་གནད་ཀྱིས་འཕགས་པའི་ཡུལ་གྱི་རང་
སྡེ་དངོས་པོར་སྨྲ་བས་ཀྱང་འཁོར་འདས་ལ་བདེན་པར་གྲུབ་མ་གྲུབ་ཀྱི་ཁྱད་པར་མི་
འབྱེད་མོད་ཅེས་གསུངས་པའི་ཕྱིར། 1 :
ཁ་ཅིག །དེའི་དངོས་སྨྲ་བ་དེ་མདོ་སྡེ་པ་ལ་བྱེད་ཟེར་ན་མི་འཐད་དེ། མདོ་སྡེ་པས་
འཁོར་བ་བདེན་གྲུབ་ཏུ་འདོད་པ་གང་ཞིག །དེས་མྱང་འདས་བདེན་མེད་དུ་འདོད་པའི་
ཕྱིར། དང་པོ་གྲུབ་སྟེ། དེས་དེ་རང་མཚན་དུ་འདོད་པའི་ཕྱིར། གཉིས་པ་གྲུབ་སྟེ། དེས་
མྱང་འདས་སྤྱི་མཚན་དུ་འདོད་པའི་ཕྱིར། ཁ་ཅིག །གང་ཟག་གི་བདག་མེད་ཡོངས་གྲུབ་
ཡིན་གྱི། སྟོང་ཉིད་མ་ཡིན་ཟེར་ན་མི་འཐད་(༡༧བ)དེ། དེ་སྟོང་ཉིད་ཡིན་པར་ཐལ། དེ་
དེ་བཞིན་ཉིད་ཡིན་པའི་ཕྱིར། མ་གྲུབ་ན། དེར་ཐལ། ཆོས་ཀྱི་བདག་མེད་མ་རྟོགས་
པའི་ཉན་ཐོས་དགྲ་བཅོམ་པའི་རྒྱུད་ཀྱི་འགོག་བདེན་དེ་དེ་བཞིན་ཉིད་ལ་དམིགས་པའི་
ལམ་བསྒོམ་པའི་སྟོབས་ཀྱིས་ཐོབ་པའི་ཕྱིར་ཏེ། ཀུན་བཏུས་ལས། དེ་བཞིན་ཉིད་ལ་
དམིགས་ནས་གང་དུ་ཟག་པ་དང་བཅས་པའི་དངོས་པོ་འགགས་པ་སྟེ་འགོག་པའི་
- 39 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མཚན་ཉིད་དོ། །ཞེས་གསུངས་པའི་ཕྱིར། གཞན་ཡང་། གང་ཟག་གི་བདག་མེད་དེ་
སྟོང་ཉིད་ཡིན་པར་ཐལ། དེ་ཟབ་པ་དང་རྒྱ་ཆེ་བ་གཉིས་སུ་ཕྱེ་བའི་ཟབ་མོ་ཡིན་པའི་
ཕྱིར་ཏེ། ཐར་ལམ་གསལ་བྱེད་ལས། གང་ཟག་དང་ཆོས་ལ་བདག་མེད་པའི་སྟོང་པ་
ཉིད་འཕགས་པ་རྣམས་ཀྱིས་མཉམ་གཞག་སོ་སོ་རང་གིས་མངོན་སུམ་དུ་རིག་པར་བྱ་
བ་ཡིན་གྱི་ཆོས་སྟོན་པའི་སྒྲ་ཙམ་ལས་ཇི་ལྟ་བ་བཞིན་དུ་ཤེས་མི་ནུས་པས་ཟབ་ཅིང་།
ཞེས་དང་། དྲང་ངེས་རྣམ་འབྱེད་ལས་ཀྱང་། བདག་མེད་པའི་དོན་དེ་བཞིན་ཉིད་དེ་དེ་
ནི་རྣམ་པར་དག་པའི་དམིགས་པའི་དོན་དམ་པ་ཡང་ཡིན་ནོ། །དེར་ནི་ངོ་བོ་ཉིད་གཞན་
གཉིས་མེད་ཀྱི་ཡོངས་གྲུབ་གཅིག་པུ་ཡིན་པས་དེ་ལྟར་གསུངས་ཏེ། ཞེས་གསུངས་པས་
ཀྱང་གང་ཟག་གི་བདག་མེད་དེ་བཞིན་ཉིད་དུ་བསྟན་པའི་ཕྱིར་ཏེ། ཀུན་བཏུས་ལས།
ཆོས་དགེ་བ་རྣམས་ཀྱི་དེ་བཞིན་ཉིད་གང་ཞེ་ན། བདག་མེད་པ་རྣམ་པ་གཉིས་དང་།
ཞེས་གསུངས་པའི་ཕྱིར།
གཉིས་པ་རང་ལུགས་ལ། གཟུགས་ཀྱི་ཡོངས་གྲུབ་ཆོས་ཅན། ཁྱོད་ལ་དོན་དམ་
པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་དོན་དམ་པ་ཡིན་ལ་ཆོས་
བདག་གི་ངོ་བོར་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེས་ན་གང་ཟག་
གི་བདག་མེད་ཡོངས་གྲུབ་དང་དེ་བཞིན་ཉིད། དོན་དམ་པར་ཁས་ལེན་རིགས་ཏེ་
དབུས་མཐའ་ལས། རྣམ་དག་སྤྱོད་ཡུལ། ཞེས་དང་། གང་ཟག་དང་ནི་ཆོས་རྣམས་
ཀྱི། །དངོས་པོ་མེད་པ་སྟོང་པ་ཉིད། །ཅེས་དང་། ཀུན་བཏུས་ལས། ཆོས་དགེ་རྣམས་ཀྱི་
དེ་བཞིན་ཉིད། །ཅེས་སོགས་གསུངས་པའི་ཕྱིར། །
གསུམ་པ་རྩོད་པ་སྤོང་བ་ལ་ཁོ་ན་རེ། འཁོར་ལོ་དང་པོས་སྟོང་ཉིད་དངོས་ཀྱི་
བསྟན་བྱའི་གཙོ་བོར་བྱས་ནས་བསྟན་པར་ཐལ། གང་ཟག་གི་བདག་མེད་སྟོང་ཉིད་
ཡིན་པའི་ཕྱིར། རྟགས་ཁས། འདོད་ན། མདོ་སྡེ་པས་སྟོང་ཉིད་རྟོགས་པར་ཐལ།
-40-



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
འདོད་པའི་ཕྱིར། འདོད་ན། དེ་ཆོས་ཅན། ཁྱོད་ཐེག་ཆེན་གྱི་གྲུབ་མཐའ་སྨྲ་བའི་གང་
ཟག་(༡༨ན)ཡིན་པར་ཐལ། ཁྱོད་ཀྱིས་སྟོང་ཉིད་རྟོགས་པ་གང་ཞིག །ཁྱོད་གྲུབ་མཐའ་
སྨྲ་བའི་གང་ཟག་ཡིན་པའི་ཕྱིར་ན་མ་ཁྱབ། ཁོ་ན་རེ། གང་ཟག་གི་བདག་མེད་ཕྲ་མོ་དེ་
གང་ཟག་གི་སྟོང་ཉིད་ཡིན་པར་ཐལ། དེ་སྟོང་ཉིད་ཡིན་པའི་ཕྱིར། འདོད་ན། དེ་གནས་
ལུགས་ཡིན་པར་ཐལ་ལོ། །འདོད་ན། མདོ་སྡེ་པས་གང་ཟག་གི་གནས་ལུགས་རྟོགས་
པར་ཐལ་ལོ། །འདོད་ན། དེ་ཆོས་ཅན། ཁྱོད་གང་ཟག་གི་གནས་ལུགས་རྟོགས་པའི་
གང་ཟག་མ་ཡིན་པར་ཐལ། ཁྱོད་གང་ཟག་གི་གནས་ལུགས་ལ་ཕྱིན་ཅི་ལོག་ཏུ་སྒྲོ་
འདོགས་པའི་སྒྲོ་འདོགས་མངོན་གྱུར་པ་རྒྱུད་ལྡན་གྱི་གང་ཟག་ཡིན་པའི་ཕྱིར། མ་གྲུབ་
ན། དེར་ཐལ། ཁྱོད་གང་ཟག་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་བདེན་ཞེན་གྱིས་འདོད་པའི་གང་ཟག་གང་ཞིག །གང་ཟག་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་དེ་གནས་ལུགས་ཕྲ་མོ་ཡིན་
པའི་ཕྱིར་ན་མ་ཁྱབ་སྟེ། མདོ་སྡེ་པས་གང་ཟག་གི་སྟེང་གི་ཆོས་ཀྱི་བདག་མེད་ལ་ཕྱིན་
ཅི་ལོག་ཏུ་སྒྲོ་འདོགས་ཀྱང་གང་ཟག་གི་གནས་ལུགས་ལ་ཕྱིན་ཅི་ལོག་ཏུ་སྒྲོ་མི་འདོགས་
པའི་ཕྱིར། །
གཞན་ཡང་། གང་ཟག་གི་བདག་མེད་ཕྲ་མོ་དེ་ཆོས་དབྱིངས་ཡིན་པར་ཐལ། དེ་
སྟོང་ཉིད་ཡིན་པའི་ཕྱིར། རྟགས་ཁས། འདོད་ན། ཆོས་དབྱིངས་ལ་ངོ་བོ་མི་འདྲ་བ་དང་
རིགས་མི་འདྲ་བའི་དབྱེ་བ་ཡོད་པར་ཐལ། གང་ཟག་རང་རྐྱ་ཐུབ་པའི་རྫས་ཡོད་ཀྱིས་
སྟོང་པ་དེ་ཡང་ཆོས་དབྱིངས་ཡིན། གང་ཟག་རང་འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་མ་གྲུབ་པ་དེ་ཡང་ཆོས་དབྱིངས་ཡིན་པ་གང་ཞིག །དེ་གཉིས་རིགས་
མི་འདྲ་བའི་ཕྱིར། ཕྱི་མ་མ་གྲུབ་ན། ངོ་བོ་གཅིག་ཡིན་ན་རིགས་གཅིག་ཡིན་དགོས་
པར་ཐལ། མ་གྲུབ་པ་དེའི་ཕྱིར། རྩ་བར་འདོད་མི་ནུས་ཏེ། ཆོས་ཀྱི་དབྱིངས་ལ་དབྱེར་
- 41 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མེད་ཕྱིར། །ཞེས་གསུངས་པའི་ཕྱིར་ཟེར་ན། གང་ཟག་གི་བདག་མེད་ཕྲ་མོ་དེ་སྟོང་ཉིད་
ཡིན་པར་ཐལ། དེ་དེ་བཞིན་ཉིད་ཡིན་པའི་ཕྱིར་ཏེ། འགོག་བདེན་དེ་བཞིན་ཉིད་ཡིན་
པའི་ཕྱིར་ཏེ། སེམས་ཙམ་པས་འགོག་བདེན་དེ་བཞིན་ཉིད་དུ་ཁས་ལེན་པའི་ཕྱིར་ཏེ།
སྐལ་བཟང་མིག་འབྱེད་ལས། འགོག་བདེན་ཡིན་ན་དེ་བཞིན་ཉིད་ཡིན་པས་ཁྱབ་པར་
འདོད་པ་ལ་དབུ་སེམས་ཀྱི་མཁས་པ་སུ་ཡང་མི་མཐུན་(༡༨བ)པ་མེད་དོ། །ཞེས་
གསུངས་པའི་ཕྱིར། ་་་་་་་་་་་
དེ་ལ་ཁོ་ན་རེ། འོ་ན། སྟོང་ཐུན་གྱི་ལུགས་ལ་སེམས་ཙམ་པའི་སྐབས་སུ་གང་
ཟག་གི་བདག་མེད་དེ་བཞིན་ཉིད་ཡིན་པར་ཐལ། དེའི་སྐབས་སུ་འགོག་བདེན་དེ་
བཞིན་ཉིད་ཡིན་པའི་ཕྱིར་ཟེར་ན། སྟོང་ཐུན་ལྟར་ན་མ་ཁྱབ་པར་འདྲའོ། །
གཞན་ཡང་། ཁོ་ན་རེ། ངོ་བོ་ཉིད་མེད་པར་སྨྲ་བ་ཡིན་ན་འགོག་བདེན་དེ་བཞིན་
ཉིད་དུ་ཁས་ལེན་པས་ཁྱབ་པར་ཐལ། སྟོང་ཐུན་གྱི་ལུང་དེ་འཐད་པ་གང་ཞིག །དེའི་
དབུ་སེམས་ཞེས་པའི་དབུ་མ་པ་དེ་ངོ་བོ་ཉིད་མེད་པར་སྨྲ་བ་ལ་བྱེད་རིགས་པའི་ཕྱིར་ན་
མ་ཁྱབ། འདོད་ན། རང་རྒྱུད་པ་ཆོས་ཅན། དེར་ཐལ། དེའི་ཕྱིར་ཟེར་ན་སྐྱོན་མེད་དེ།
སྟོང་ཐུན་པས་རང་རྒྱུད་པའི་ལུགས་ལ་ཡང་འགོག་བདེན་སྟོང་ཉིད་དུ་འདོད་པ་དང༌།
འཕགས་པ་ལ་སྟོང་ཉིད་རྟོགས་པས་ཁྱབ་པ་བྱས་པ་རྣམས་ནི་རྣམ་བཤད་སྙིང་པོ་རྒྱན་
སོགས་དང་མི་མཐུན་པས། དེ་ཙམ་ཞིག་སྒྲ་ཇི་བཞིན་པར་མི་འཛིན་ནོ། །
1:| གསུམ་པ་དེ་དག་གི་དཔེ་བསྟན་པ་ལ། དགོངས་འགྲེལ་ལས། དེ་ལ་འདི་ལྟ་སྟེ་
དཔེར་ན་ནམ་མཁའི་མེ་ཏོག་ཇི་ལྟ་བ་དེ་ལྟ་བུར་ནི་མཚན་ཉིད་ངོ་བོ་ཉིད་མེད་པ་ཉིད་
བལྟ་བར་བྱའོ། །དོན་དམ་ཡང་དག་འཕགས། དེ་ལ་འདི་ལྟ་སྟེ་དཔེར་ན་སྒྱུ་མ་བྱས་པ་
ཇི་ལྟ་བ་དེ་ལྟ་བུར་ནི་སྐྱེ་བ་ངོ་བོ་ཉིད་བལྟ་བར་བྱའོ། །དོན་དམ་པ་ངོ་བོ་ཉིད་མེད་པ་
ཉིད་དེ་ལས་ཀྱང་གཅིག་ཀྱང་བལྟ་བར་བྱའོ། །དོན་དམ་ཡང་དག་འཕགས། དེ་ལ་འདི་
- 42 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ལྟ་སྟེ་དཔེར་ན་ནམ་མཁའ་ནི་གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་
དང་ཐམས་ཅད་དུ་སོང་བ་ཇི་ལྟ་བ་དེ་ལྟ་བུར་ནི་དོན་དམ་པ་ངོ་བོ་ཉིད་མེད་པ་དེ་ལས་
ཆོས་བདག་མེད་པས་རབ་ཏུ་ཕྱེ་བ་དང་ཐམས་ཅད་དུ་སོང་བ་གཅིག་བལྟ་བར་བྱ་སྟེ།
ཞེས་གསུངས། དོན་ནི། ཀུན་བརྟགས་ནམ་མཁའི་མེ་ཏོག་གི་དཔེས་སྟོན་པའི་རྒྱུ་
མཚན་ཡོད་དེ། དཔེར་ན་ནམ་མཁའི་མེ་ཏོག་དེ་རང་འཛིན་རྟོག་པས་སྒྲོ་བཏགས་པ་
བཞིན་དུ། ཀུན་བརྟགས་དེ་ཡང་རྟོག་པས་བརྟགས་ཙམ་ཡིན་གྱི་རང་གི་མཚན་ཉིད་
ཀྱིས་མ་གྲུབ་པའི་ཕྱིར། གཞན་དབང་སྒྱུ་མའི་དཔེས་སྟོན་པའི་རྒྱུ་མཚན་ཡོད་དེ། སྒྱུ་མ་
མཁན་གྱིས་རྡེའུ་ཤིང་རྟ་གླང་དུ་སྤྲུལ་བའི་ཚེ་རྡེའུ་ཤིང་རྟ་གླང་དུ་སྣང་བའི་ཤེས་པ་དེ་སྒྱུ་
མའི་སྔགས་རྫས་ཀྱིས་མིག་བསླད་པ་དེ་བཞིན་དུ། དོན་སྣང་གི་ཤེས་པ་དེ་ཡང་མ་རིག་
བག་ཆགས་ཀྱིས་བསླད་པའི་འཁྲུལ་ཤེས་ཡིན་པའི་ཕྱིར། ཡོངས་གྲུབ་ནམ་མཁའི་
དཔེས་(༡༩ན)སྟོན་པའི་རྒྱུ་མཚན་ཡོད་དེ། ནམ་མཁའ་དེ་ཐོགས་རེག་བཀག་ཙམ་གྱི་
མེད་དགག་དང་། ཕྱོགས་ཐམས་ཅད་ལ་ཁྱབ་པ་བཞིན་དུ། ཆོས་ཀྱི་བདག་མེད་ཀྱི་ཡོངས་
གྲུབ་དེ་ཡང་ཆོས་བདག་བཀག་ཙམ་གྱི་མེད་དགག་དང་ཆོས་ཐམས་ཅད་ལ་ཁྱབ་པའི་
ཕྱིར། །
གང་ལ་དགོངས་ནས་མ་སྐྱེས་པ་སོགས་བཤད་པ། ས་
གཉིས་པ་གང་ལ་དགོངས་ནས་མ་སྐྱེས་པ་སོགས་སུ་བཤད་པ་ལ་ཀུན་བརྟགས་
ལ་དགོངས་པ་དང་། ཡོངས་གྲུབ་ལ་དགོངས་པའོ། །དང་པོ་ནི། དགོངས་འགྲེལ་ལས།
དེ་ལ་མཚན་ཉིད་ངོ་བོ་ཉིད་མེད་པ་ཉིད་ལ་དགོངས་ནས་ངས་ཆོས་ཐམས་ཅད་མ་སྐྱེས་
པ་མ་འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་
པའོ་ཞེས་བསྟན་ཏོ། །དེ་ཅིའི་ཕྱིར་ཞེ་ན། དོན་དམ་ཡང་དག་འཕགས། འདི་ལྟར་རང་
གི་མཚན་ཉིད་ཀྱིས་མེད་པ་གང་ཡིན་པ་དེ་ནི་མ་སྐྱེས་པ་ཡིན་ལ། མ་སྐྱེས་པ་གང་ཡིན་
- 43-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དེ་ནི་མ་འགགས་པ་ཡིན། མ་སྐྱེས་པ་དང་མ་འགགས་པ་གང་ཡིན་པ་དེ་དག་ནི་
གཟོད་མ་ནས་ཞི་བ་ཡིན། གཟོད་མ་ནས་ཞི་བ་གང་ཡིན་པ་དེ་ནི་རང་བཞིན་གྱིས་
ཡོངས་སུ་མྱ་ངན་ལས་འདས་པ་ཡིན། རང་བཞིན་གྱིས་ཡོངས་སུ་མྱ་ངན་ལས་འདས་པ་
དེ་ལ་ནི་ཡོངས་སུ་མྱ་ངན་ལས་འདའ་བར་བྱ་བ་ཅུང་ཟད་ཀྱང་མེད་དེ། ཞེས་གསུངས།
དོན་ནི། ཀུན་བརྟགས་ཆོས་ཅན། ཁྱོད་ལ་སྐྱེ་བ་མ་མཆིས་པ་དང་འགག་པ་མ་མཆིས་
པ་ཞེས་བརྗོད་པའི་རྒྱུ་མཚན་ཡོད་དེ། རང་གི་མཚན་ཉིད་ཀྱིས་མ་གྲུབ་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། དེ་ཆོས་ཅན། ཁྱོད་ལ་གཟོད་མ་ནས་ཞི་བ་དང་རང་
བཞིན་གྱིས་ཡོངས་སུ་མྱ་ངན་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། ཀུན་
ནས་ཉོན་མོངས་ཕྱོགས་ཀྱིས་མ་བསྡུས་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར།
དེས་མ་བསྡུས་ཏེ། འདུས་མ་བྱས་ཡིན་པའི་ཕྱིར་ཏེ། སྐྱེ་འཇིག་དང་བྲལ་བའི་ཕྱིར། །
གཉིས་པ་ནི། དགོངས་འགྲེལ་ལས། ཡང་དོན་དམ་པ་ངོ་བོ་ཉིད་ཆོས་བདག་མེད་
པས་རབ་ཏུ་ཕྱེ་བ་ལ་དགོངས་ནས་ངས་ཆོས་ཐམས་ཅད་མ་སྐྱེས་པ་མ་འགགས་པ་གཟོད་
མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་བསྟན་ཏོ། །དེ་
ཅིའི་ཕྱིར་ཞེ་ན། འདི་ལྟར་དོན་དམ་པ་ངོ་བོ་ཉིད་མེད་པ་ཉིད་ཆོས་བདག་མེད་པས་རབ་
ཏུ་ཕྱེ་བ་ནི། རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་རྣམ་པར་གནས་
པ་ཁོ་ན་ཡིན་ལ། དེ་ནི་ཆོས་རྣམས་ཀྱི་ཆོས་ཉིད་འདུས་མ་བྱས་པ་ཉོན་(༡༩བ)མོངས་
པ་ཐམས་ཅད་དང་བྲལ་བ་ཡིན་ཏེ། རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་
དུས་སུ་ཆོས་ཉིད་དེ་བཞིན་ཉིད་ཀྱི་རྣམ་པར་གནས་པ་འདུས་མ་བྱས་པ་གང་ཡིན་པ་
དེ་ནི། འདུས་མ་བྱས་པའི་ཕྱིར། མ་སྐྱེས་པ་དང་མ་འགག་པ་ཡིན་ལ། དེ་ནི་ཉོན་མོངས་
པ་ཐམས་ཅད་དང་བྲལ་བའི་ཕྱིར། གཟོད་མ་ནས་ཞི་བ་དང་རང་བཞིན་གྱིས་ཡོངས་སུ་
མྱ་ངན་ལས་འདས་པ་ཡིན་ཏེ། ཞེས་པའི་དོན་ནི། ཡོངས་གྲུབ་ཆོས་ཅན། ཁྱོད་ལ་མ་
- 44 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སྐྱེས་པ་དང་མ་འགགས་པ་ཞེས་བརྗོད་པའི་རྒྱུ་མཚན་ཡོད་དེ། འདུས་མ་བྱས་ཡིན་པའི་
ཕྱིར། སྔ་ཕྱིའི་དུས་ཀུན་ཏུ་རྟག་པར་གནས་པ་དེ་ཡིན་པའི་ཕྱིར། དེ་ཆོས་ཅན། ཁྱོད་ལ་
གཟོད་མ་ནས་ཞི་བ་དང་རང་བཞིན་གྱིས་ཡོངས་སུ་མྱ་ངན་ལས་འདས་པ་ཞེས་བརྗོད་
པའི་རྒྱུ་མཚན་ཡོད་དེ། ཀུན་ནས་ཉོན་མོངས་ཕྱོགས་ཀྱིས་མ་བསྡུས་པའི་ཕྱིར། །
ངོ་བོ་ཉིད་གསུམ་གྱི་ངོ་བོ་ངོས་བཟུང་བ། ད ལ་བ་
གསུམ་པ་ངོ་བོ་ཉིད་གསུམ་གྱི་ངོ་བོ་ངོས་བཟུང་བ་ལ། གཟུགས་ཕུང་གི་ངོ་བོ་ཉིད་
གསུམ་གྱི་རྣམ་གཞག་བཤད་པ་དང་། དེ་འགྲེས་རྐང་གཞན་ལ་སྦྱར་ནས་བཤད་པའོ། །
དང་པོ་ལ་གསུམ་ལས། ཀུན་བརྟགས་ངོས་འཛིན་པ་ནི། དགོངས་འགྲེལ་ལས།
རྣམ་པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་
མ་ལ་གཟུགས་ཀྱི་ཕུང་པོ་ཞེས་ངོ་བོ་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡས་
རྣམ་པར་བཞག་པ་དང༌། གཟུགས་ཀྱི་ཕུང་པོ་སྐྱེའོ་ཞེའམ་འགག་པ་ཞེའམ་གཟུགས་ཀྱི་
ཕུང་པོ་སྤང་བ་དང་ཡོངས་སུ་ཤེས་པ་ཞེས་ངོ་བོ་ཉིད་ཀྱི་མཚན་ཉིད་དམ་བྱེ་བྲག་གི་མཚན་
ཉིད་དུ་མིང་དང་བརྡས་རྣམ་པར་བཞག་པ་གང་ལགས་པ་དེ་ནི་ཀུན་བརྟགས་པའི་མཚན་
ཉིད་ལགས་ཏེ། ཞེས་གསུངས། དོན་ནི། གཟུགས་ཕུང་གི་ཀུན་བརྟགས་ཡོད་དེ།
གཟུགས་ཕུང་གཟུགས་ཕུང་ཞེས་པའི་སྒྲ་འཇུག་པའི་གཞི་ཡིན་པ་དེ། གཟུགས་ཕུང་གི་
ངོ་བོར་ཀུན་བརྟགས་པའི་ཀུན་བརྟགས་དང་། གཟུགས་ཕུང་གི་སྐྱེ་བ་གཟུགས་ཕུང་གི་
སྐྱེ་བ་ཞེས་པའི་སྒྲ་འཇུག་པའི་གཞི་ཡིན་པ་དེ། གཟུགས་ཕུང་གི་ཁྱད་པར་ལ་ཀུན་
བརྟགས་པའི་ཀུན་བརྟགས་ཡིན་པའི་ཕྱིར། །
གཉིས་པ་གཞན་དབང་ངོས་འཛིན་པ་ནི། དགོངས་འགྲེལ་ལས། རྣམ་པར་རྟོག་
པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་
- 45 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དེ་ནི་གཞན་གྱི་དབང་གི་མཚན་ཉིད་ལགས་ཏེ། ཞེས་གསུངས། དོན་ནི། (༢༠ན)
གཟུགས་ཕུང་གི་གཞན་དབང་ངོས་བཟུང་དུ་ཡོད་དེ། གཟུགས་ཕུང་གི་གདགས་གཞིར་
གྱུར་པའི་དངོས་པོ་དེ་གཟུགས་ཕུང་གི་གཞན་དབང་ཡིན་པའི་ཕྱིར། ད་
གསུམ་པ་ཡོངས་གྲུབ་ངོས་འཛིན་པ་ནི། དགོངས་འགྲེལ་ལས། རྣམ་པར་རྟོག་
པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་དེ་ཉིད།
ཀུན་བརྟགས་པའི་མཚན་ཉིད་དེར་ཡོངས་སུ་མ་གྲུབ་ཅིང་ངོ་བོ་ཉིད་དེ་ཁོ་ནས་ངོ་བོ་
ཉིད་མ་མཆིས་པ་ཉིད་ཆོས་ལ་བདག་མ་མཆིས་པ་དེ་བཞིན་ཉིད་རྣམ་པར་དག་པའི་
དམིགས་པ་གང་ལགས་པ་དེ་ནི་ཡོངས་སུ་གྲུབ་པའི་མཚན་ཉིད་ལགས་ཏེ། ཞེས་གསུངས།
དོན་ནི། གཟུགས་ཕུང་གི་ཡོངས་གྲུབ་བཞག་ཏུ་ཡོད་དེ། གཟུགས་ཕུང་རང་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་དེ། གཟུགས་ཕུང་གི་ཡོངས་གྲུབ་
ཡིན་པའི་ཕྱིར། །
གཉིས་པ་ནི། དགོངས་འགྲེལ་ལས། དེ་ལྟར་གཟུགས་ཕུང་ལ་ཇི་ལྟར་སྦྱར་བ་
བཞིན་དུ་ཕུང་པོ་ལྷག་མ་རྣམས་ལ་ཡང་དེ་བཞིན་དུ་སྦྱོར། ཞེས་སོགས་ཀྱི་སྐབས་སུ་
གསུམ་ལས། དང་པོ་ནི། ཁ་ཅིག །འདུས་མ་བྱས་ཀྱི་ཆོས་རྣམས་ཀྱི་སྟེང་དུ་མཚན་ཉིད་
གསུམ་གྱི་རྣམ་གཞག་འབྱེད་མི་རིགས་ཏེ། འདུས་མ་བྱས་ཀྱི་ཆོས་རྣམས་ཀྱི་སྟེང་དུ་
གཞན་དབང་མཚན་ཉིད་པ་བཞག་ཏུ་མེད་པའི་ཕྱིར་ཟེར་ན་མི་འཐད་དེ། གཟུགས་ཕུང་
ནས་ལམ་གྱི་ཡན་ལག་གི་བར་གྱི་ཆོས་རེ་རེའི་སྟེང་དུ་མཚན་ཉིད་གསུམ་གསུམ་གྱི་
རྣམ་གཞག་འབྱེད་པར་དགོངས་འགྲེལ་ལས་གསུངས་པའི་ཕྱིར་ཏེ། དེ་ཉིད་ལས།
གཟུགས་ཀྱི་ཕུང་པོ་ལ་ཇི་ལྟར་སྦྱར་བ་བཞིན་དུ་ཕུང་པོ་ལྷག་མ་ཞེས་སོགས་གསུངས་
པའི་ཕྱིར་དང་། དྲང་ངེས་རྣམ་འབྱེད་ལས་ཀྱང་། དེ་ལྟར་གཟུགས་ཀྱི་ཕུང་པོ་ལ་ཇི་ལྟར་
སྦྱར་བ་བཞིན་དུ་ཞེས་སོགས་གསུངས་པའི་ཕྱིར། །
- 46 -



དོ་
ར
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
ཁ་ཅིག །འདུས་མ་བྱས་ཀྱི་ཆོས་རྣམས་ཀྱི་སྟེང་དུ་གཞན་དབང་མཚན་ཉིད་པ་
བཞག་ཏུ་མེད་པར་ཐལ། འདུས་མ་བྱས་དང་གཞན་དབང་གི་གཞི་མཐུན་བཞག་ཏུ་
མེད་པའི་ཕྱིར་ན་མ་ཁྱབ། ཁ་ཅིག །འདུས་མ་བྱས་ཀྱི་ཆོས་རྣམས་ཀྱི་སྟེང་དུ་མཚན་ཉིད་
གསུམ་གསུམ་གྱི་རྣམ་གཞག་འབྱེད་ཀྱང་དེ་དག་གི་གཞན་དབང་མཚན་ཉིད་པ་ཡོད་མི་
དགོས་ཏེ། དེ་རྣམས་ཀྱི་སྟེང་དུ་གཞན་དབང་དོད་ཐུབ་གཅིག་བཞག་པས་ཆོག་པའི་
ཕྱིར་ཟེར་བ་དང་། ཁ་ཅིག །དེ་ལྟར་འབྱེད་ཀྱང་དེ་དག་གི་གཞན་(༢༠བ)དབང་གིས་
གཞན་དབང་གི་གོ་མི་ཆོད་ཟེར་བ་རྣམས་ལ། ཤེས་བྱ་ཆོས་ཅན། དགོངས་འགྲེལ་ལས།
ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེས་སོགས་ཀྱི་མདོ་འདིས་ནམ་མཁའ་
དང་ཆོས་ཀྱི་སྐྱེ་མཆེད་སོགས་ཀྱི་གཞན་དབང་སྐྱེ་བ་ངོ་བོ་ཉིད་མེད་ཚུལ་ཅིག་དངོས་སུ་
བསྟན་པར་ཐལ། དེ་དག་གི་གཞན་དབང་སྐྱེ་བ་ངོ་བོ་ཉིད་མེད་ཚུལ་དགོངས་འགྲེལ་
ལས་དངོས་སུ་བསྟན་པའི་ཕྱིར་ཏེ། གོང་དུ་དྲངས་པའི་ལུང་དོན་གྲུབ་པའི་ཕྱིར་དང་།
དྲང་ངེས་རྣམ་འབྱེད་ལས། ལེགས་པར་ཕྱེ་བ་ནི་སྔར་བཤད་པ་ལྟར་གཟུགས་ལ་སོགས་
པའི་ཆོས་རེ་རེ་ལ་ཞེས་སོགས་གསུངས་པའི་ཕྱིར། འདོད་ན། མདོ་དེས་ནམ་མཁའ་
སོགས་ཀྱི་གཞན་དབང་རང་གི་རྒྱུ་རྐྱེན་ལ་བརྟེན་ནས་སྐྱེ་བ་ཡིན་གྱི། རང་གི་རྒྱུ་རྐྱེན་ལ་
ལྟོས་མེད་དུ་རང་དབང་དུ་མི་སྐྱེ་བ་ནམ་མཁའ་སོགས་ཀྱི་གཞན་དབང་སྐྱེ་བ་ངོ་བོ་ཉིད་
མེད་པའི་དོན་དུ་བསྟན་པར་ཐལ་ལོ། །འདོད་ན་དངོས། ནམ་མཁའ་སོགས་ཀྱི་གཞན་
དབང་རང་གི་རྒྱུ་རྐྱེན་ལ་བརྟེན་ནས་སྐྱེ་བར་ཐལ། འདོད་པ་གང་ཞིག །མདོ་དེ་སྒྲ་ཇི་
བཞིན་པ་ཡིན་པའི་ཕྱིར། ལན་མེད་དོ། །
འདིར་སྨྲས་པ། ཤེས་རབ་མཚུངས་པ་མེད་པའི་ཐལ་འགྱུར་འདི། །མཁས་པའི་
དབང་པོའི་གསུང་བཞིན་གནམ་ལྕགས་ཐོག །རྒོལ་ངན་དཔུང་ཚོགས་རྡུལ་རིའི་ཕྲེང་བ་
རྣམས། །སྐད་ཅིག་ཉིད་ལ་ཕྱེ་མར་འཐག་པར་བྱེད། །ཅེས་བྱའོ། ། །
= 47 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཞན་ཡང་། ཤེས་བྱ་ཆོས་ཅན། དགོངས་འགྲེལ་ལས། རྣམ་པར་རྟོག་པའི་སྤྱོད་
ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་པ་དེ་
ནི་གཞན་གྱི་དབང་གི་མཚན་ཉིད་ལགས་ཏེ། ཞེས་པའི་མདོ་འདི། ནམ་མཁའ་དང་
ཆོས་ཁམས་དང་ཆོས་ཀྱི་སྐྱེ་མཆེད་རྣམས་ཀྱི་གཞན་དབང་ངོས་འཛིན་པའི་མདོ་ཡིན་
པར་ཐལ། མདོ་འདི་གཟུགས་ཕུང་ནས་ལམ་གྱི་ཡན་ལག་གི་བར་གྱི་ཆོས་རྣམས་ཀྱི་
གཞན་དབང་ངོས་འཛིན་པའི་མདོ་གང་ཞིག །ནམ་མཁའ་དང་ཆོས་ཁམས་སོགས་
གཟུགས་ཕུང་ནས་ལམ་གྱི་ཡན་ལག་གི་བར་གྱི་འགྲེས་རྐང་རྣམས་ཀྱི་ནང་དུ་འདུས་
པའི་ཕྱིར། དང་པོ་གྲུབ་སྟེ། དགོངས་འགྲེལ་ལས། གཟུགས་ཕུང་ལ་ཇི་ལྟར་སྦྱར་བ་
བཞིན་དུ་ཕུང་པོ་ལྷག་མ་བཞི་དང་ཞེས་སོགས་གསུངས་པའི་ཕྱིར། རྩ་བར་འདོད་ན་
དངོས། ནམ་མཁའ་སོགས་ཀྱི་གཞན་དབང་དེ་འདུ་བྱེད་ཀྱི་མཚན་མ་གཅིག་ལ་བྱེད་
རིགས་པར་ཐལ། འདོད་པ་གང་ཞིག །མདོ་དེ་སྒྲ་ཇི་བཞིན་པ་ཡིན་པའི་ཕྱིར། །
ཁ་ཅིག་གིས། ནམ་མཁའི་ཡོངས་(༢༡ན)གྲུབ་ཡོངས་གྲུབ་ཡིན། ནམ་མཁའི་
གཞན་དབང་གཞན་དབང་མ་ཡིན་ཟེར་ན་ནང་འགལ་ཏེ། ནམ་མཁའི་གཞན་དབང་
གཞན་དབང་ཡིན་པར་ཐལ། ནམ་མཁའི་ཆོས་ཀྱི་བདག་མེད་ཀྱི་ཡོངས་གྲུབ་ཀྱི་རྟེན་ཆོས་
ཅན་གཞན་དབང་ཅིག་ཡོད་པའི་ཕྱིར་ཏེ། དེའི་རྟེན་ཆོས་ཅན་བདེན་གྲུབ་ཅིག་ཡོད་
པའི་ཕྱིར་ཏེ། ནམ་མཁའི་ཆོས་ཉིད་བདེན་པར་གྲུབ་པའི་ཕྱིར། ཁྱབ་སྟེ། དྲང་ངེས་རྣམ་
འབྱེད་ལས། ཆོས་རྣམས་རང་གི་མཚན་ཉིད་ཀྱིས་གནས་ཚུལ་ལ་ཇི་ལྟར་ཡོད་དཔྱད་
པའི་དོན་དམ་དུ་ཡོད་པ་ལ་ནི་ཆོས་ཅན་མེད་ན་ཆོས་ཉིད་ཡན་གར་བ་ལ་གནས་པའི་
མཐུ་མེད་པས་གཞན་དབང་གི་རྟེན་འབྲེལ་རང་བཞིན་གྱིས་གྲུབ་པས་སྟོང་ན་ཡོངས་
གྲུབ་ཀྱང་རང་གི་མཚན་ཉིད་ཀྱིས་མ་གྲུབ་པར་འགྱུར། ཞེས་ལུགས་སྔ་མས་ཀྱང་སྨྲ་ལ།
ལུགས་འདིས་ཀྱང་སྨྲ་སྟེ། ཞེས་དང་། རྣམ་བཤད་རིགས་པའི་རྒྱ་མཚོ་ལས་ཀྱང་། སྟོང་
- 48 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
པ་ཉིད་ཡིན་པ་ཅུང་ཟད་ཅིག་བདེན་པར་གྲུབ་པར་འདོད་ན་ནི་དེའི་རྟེན་ཆོས་ཅན་
བདེན་པར་གྲུབ་ པ་ གཅིག་ཀྱང་གདོན་མི་ཟ་བར་འདོད་དགོས་ཏེ། རྟེན་ཆོས་ཅན་མེད་
པར་བརྟེན་པའི་ཆོས་ཉིད་གནས་པ་མི་སྲིད་པའི་ཕྱིར་དང་། བདེན་གྲུབ་ཀྱི་རྟེན་རྫུན་
པས་བྱེད་པ་འགལ་བའི་ཕྱིར། ཞེས་གསུངས་པའི་ཕྱིར། ད་
དེ་ལ་ཁ་ཅིག །དེའི་དོན་ཐལ་འགྱུར་བས་ནམ་མཁའི་ཆོས་ཉིད་རང་ངོས་ནས་
གྲུབ་ན་ཆོས་ཅན་ནམ་མཁའ་ཡང་རང་ངོས་ནས་གྲུབ་དགོས་ཞེས་འཕུལ་མཚམས་བྱེད་
རྒྱུ་ཡིན་པས་སྐྱོན་མེད་དོ། །ཞེ་ན། དེ་ནི་ཉམ་ཐག་པའི་ལན་ཡིན་ཏེ། ལུགས་སྔ་མས་
ཀྱང་སྨྲ་ལ་ཞེས་སེམས་ཙམ་པས་ཀྱང་དེ་ལྟར་སྨྲ་བར་གསུངས་པ་དང་། གཟུགས་ཉིད་
ཀྱང་མི་དམིགས་ན། གཟུགས་ཀྱི་དེ་བཞིན་ཉིད་དམིགས་པར་ལྟ་ག་ལ་འགྱུར་ཞེས་དྲང་
ངེས་རྣམ་འབྱེད་ལས་གསུངས་པའི་ཕྱིར་དང་། རིགས་པའི་རྒྱ་མཚོ་ལས་ཀྱང་དེས་ན་དེ་
ལ་ནི་དབུ་མ་པ་དང་དངོས་པོར་སྨྲ་བ་གཉིས་ཀ་མཐུན་ལ་དེ་ལྟར་ནའང་དངོས་པོར་སྨྲ་
བས་ནི་ཆོས་ཅན་དང་སྟོང་ཉིད་གཉིས་ཀ་བདེན་པར་འདོད་ལ་དབུ་མ་པས་ནི་ཆོས་ཅན་
མི་བདེན་པས་སྟོང་ཉིད་ཀྱང་བདེན་པར་མ་གྲུབ་པར་བཞེད་དོ། །ཞེས་གསུངས་པ་
རྣམས་ཀྱིས་གྲུབ་པའི་ཕྱིར། སྨྲས་པ། མཁས་པའི་ལེགས་བཤད་བདེན་ཕུགས་མེད་པ་
ཡི། །ལྟར་སྣང་རིགས་པ་བདེན་བདེན་ལྟར་སྨྲས་ཀྱང་། །དྲི་མེད་ལུང་དང་རིགས་པས་
ཤན་ཕྱེད་ཚེ། །རྫུན་ཕུགས་བརྡིབ་པའི་རྐུན་(༢༡བ)མ་བཞིན་དུ་གྱུར། །ཅེས་བྱའོ། །
དེས་ན་དེ་དག་གི་སྐབས་ཀྱི་དངོས་སྨྲ་བ་དེ་སེམས་ཙམ་པ་ལ་བྱེད་ཅིང་ཆོས་ཉིད་
བདེན་པར་གྲུབ་ན་དེའི་རྟེན་ཆོས་ཅན་བདེན་པར་གྲུབ་དགོས་པ། དབུ་སེམས་གཉིས་
ཀས། ཁས་ལེན་པ་ལ་བྱེད་རིགས་པའི་ཕྱིར་ཏེ། རིགས་པའི་རྒྱ་མཚོའི་ལུང་དེའི་
འཕྲོ་ཉིད་ནས། །རྣལ་འབྱོར་སྤྱོད་པ་པའི་མཁས་པ་རྣམས་ཀྱང་ཡོངས་གྲུབ་བདེན་པར་
གྲུབ་པ་ལ་དེའི་རྟེན་གཞན་དབང་བདེན་པར་གྲུབ་དགོས་པར་མཐོང་ནས། གཞན་
- 49 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དབང་བདེན་པར་གྲུབ་ན་དེའི་སྟོང་ཉིད་ཡང་བདེན་པར་གྲུབ་དགོས་པའི་ཕྱིར་དང་དེ་
བདེན་པར་མ་གྲུབ་པའི་རྒྱ་མཚན་དེ་ཉིད་ཀྱིས་དེའི་ཆོས་ཉིད་བདེན་མེད་དུ་གྲུབ་པའི་
ཕྱིར། དེས་ན་དེ་ལས་བཟློག་སྟེ་སྨྲ་བ་ནི། རང་གི་སྡེ་བ་གོང་འོག་གང་གི་ཡང་ལུགས་
མ་ཡིན་པས་དོར་བྱ་ཁོ་ནའོ། །ཞེས་གསུངས་པའི་ཕྱིར། །
ཁོ་ན་རེ། ནམ་མཁའི་ཡོངས་གྲུབ་ཡོངས་གྲུབ་ཡིན་པར་ཐལ། ནམ་མཁའི་གཞན་
དབང་གཞན་དབང་ཡིན་པའི་ཕྱིར། རྟགས་ཁས། འདོད་མི་ནུས་ཏེ། མདོ་སྡེ་པས་ནམ་
མཁའི་ཆོས་ཉིད་རྟོགས་པའི་ཕྱིར་ཏེ། དེས་ནམ་མཁའ་རང་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་མ་གྲུབ་པར་རྟོགས་པའི་ཕྱིར་ཏེ། དེས་དེ་དེར་སྤྱི་མཚན་དུ་
རྟོགས་པའི་ཕྱིར་ཏེ། དེས་དེ་དེར་རང་མཚན་མ་ཡིན་པར་རྟོགས་པའི་ཕྱིར་ཏེ། དེས་དེ་
དེར་དངོས་མེད་དུ་རྟོགས་པའི་ཕྱིར་ན་མ་ཁྱབ་སྟེ། མདོ་སྡེ་པས་ནམ་མཁའ་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་མ་རྟོགས་པར་ཐལ། དེས་
དེ་དེར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། དེས་གཟུགས་རང་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ།
དྲང་ངེས་རྣམ་འབྱེད་ལས། གང་ལ་བརྡ་འདོགས་པའི་དངོས་ཀྱི་ཡུལ་དེར་ནི་དེའི་ངོ་
བོ་རང་མཚན་གྱིས་གྲུབ་ན་བརྡ་འབྲེལ་བྱས་པ་ལ་མི་ལྟོས་པར་མིང་གི་བློ་སྐྱེ་བ་སོགས་
ཀྱི་སྐྱོན་ཡོད་མོད་ཀྱང་། གཟུགས་སོགས་བརྡ་འདོགས་པའི་གནས་དང་རྟོག་པའི་ཞེན་
གཞི་ཡིན་པ་དེ་རང་གི་མཚན་ཉིད་ཀྱིས་གྲུབ་པ་ལ་སྐྱོན་དེར་མི་འགྱུར་རོ་ཞེས་ཉན་ཐོས་
སྡེ་པ་དག་སྨྲ་མོད་ཀྱང་འདྲའོ། །ཞེས་གསུངས་པའི་ཕྱིར། །
གཞན་ཡང་། མདོ་སྡེ་པས་ནམ་མཁའ་ཡོད་པར་འཇོག་མི་ཤེས་པར་ཐལ། དེས་
ནམ་མཁའ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཁེགས་
པའི་ཕྱིར། (༢༢ན)ཁྱབ་སྟེ། དྲང་ངེས་རྣམ་འབྱེད་ལས་དོན་སྨྲ་གཉིས་ཀྱིས་གཟུགས་
- 50 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སོགས་རྟོག་པའི་ཞེན་གཞི་དང་བརྡ་འདོགས་པའི་གནས་སུ་རང་མཚན་གྱིས་གྲུབ་པ་
ཁེགས་ན་དེ་དག་ཡོད་པར་འཇོག་མི་ཤེས་ཏེ་ཚད་མ་པ་ལ་གྲགས་པའི་རང་མཚན་ནི་
མ་ཡིན་ནོ། །ཞེས་གསུངས་པའི་ཕྱིར། ཁྱབ་སྟེ། དེའི་སོགས་ཁོང་ནས་ཕུང་པོ་ལྷག་མ་
བཞི་ནས་ལམ་གྱི་ཡན་ལག་གི་བར་འདོན་རིགས་པའི་ཕྱིར། གཞན་ཡང་། དེས་ནམ་
མཁའ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་
པར་ཐལ། དེས་ཆོས་བདག་ཁས་ལེན་པའི་ཕྱིར། གཞན་ཡང་མདོ་སྡེ་པ་དེ། མིང་གི་སྔ་
རོལ་བློ་མེད་ཕྱིར། །ཞེས་པའི་གཞུང་གི་ཕྱོགས་སྔ་སྨྲ་བ་པོ་མ་ཡིན་པར་ཐལ། དེས་
གཟུགས་སོགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་
ཁས་ལེན་པ་མ་ཡིན་པའི་ཕྱིར། ཁོ་ན་རེ། ཀུན་བརྟགས་ཀྱི་ཆོས་ཉིད་ཡིན་ན་ཆོས་ཉིད་
ཡིན་དགོས་པར་ཐལ། དེ་ཆོས་ཉིད་ཡིན་པའི་ཕྱིར། འདོད་ན། ཆོས་ཉིད་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་ཅན། དེར་ཐལ། དེའི་ཕྱིར་
ཏེ། གཟུགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཀུན་
བརྟགས་ཀྱི་གཟུགས་ཡིན་པ་གང་ཞིག །ཆོས་ཉིད་ཀྱི་སྟེང་དུ་བྱམས་ཞུས་ནས་གསུངས་
པའི་མཚན་ཉིད་གསུམ་གྱི་རྣམ་གཞག་འཐད་པའི་ཕྱིར་ཏེ། སྟོང་ཉིད་ཀྱི་སྟེང་དུ་དེ་
འཐད་པའི་ཕྱིར། ཁ་ཅིག །འདིར་མ་ཁྱབ་ཟེར། དེར་ཐལ། སྟོང་ཉིད་བཅུ་དྲུག་གི་སྟེང་
དུ་དེ་འཐད་པའི་ཕྱིར་ན་མ་ཁྱབ། དེར་ཐལ། གཟུགས་ནས་རྣམ་མཁྱེན་གྱི་བར་གྱི་ཆོས་
རྣམས་ཀྱི་སྟེང་དུ་དེ་འཐད་པའི་ཕྱིར། ཞེས་ཟེར། གོང་དུ་མ་ཁྱབ་ཟེར་བ་མི་འཐད་དེ།
ཀུན་བརྟགས་ཀྱི་སྟོང་ཉིད་ཡིན་ན་སྟོང་ཉིད་ཡིན་དགོས་པར་ཐལ། དེའི་ཆོས་ཉིད་ཡིན་
ན་ཆོས་ཉིད་ཡིན་དགོས་པའི་ཕྱིར། རྟགས་ཁས། འདོད་ན། སྟོང་ཉིད་རང་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་ཅན། དེར་ཐལ། དེའི་ཕྱིར།
རྟགས་དོན་གྱིས་དངོས། ཁོ་ན་རེ། ཆོས་ཐམས་ཅད་ཀྱི་སྟེང་དུ་བྱམས་ཞུས་ནས་གསུངས་
- 51 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་མཚན་ཉིད་གསུམ་གྱི་རྣམ་གཞག་འཐད་པར་ཐལ། ཆོས་ཉིད་ཀྱི་སྟེང་དུ་དེ་འཐད་
པའི་ཕྱིར་ཏེ། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་དུ་དེ་འཐད་
པའི་ཕྱིར་ན་མ་ཁྱབ་སྟེ། རྒྱུ་འབྲས་དང་མཚན་(༢༢བ)མཚོན་གྱི་སྟེང་དུ་དེ་འཐད་པར་
ཐལ། ཆོས་ཐམས་ཅད་ཀྱི་སྟེང་དུ་དེ་འཐད་པའི་ཕྱིར། རྟགས་ཁས། འདོད་ན། ཀུན་
བརྟགས་ཀྱི་རྒྱུ་དང་ཀུན་བརྟགས་ཀྱི་འབྲས་བུ་དང་ཀུན་བརྟགས་ཀྱི་མཚན་མཚོན་སོགས་
ཡོད་པར་ཐལ། འདོད་པའི་ཕྱིར། དེ་བཞིན་དུ་ཆོས་ཉིད་ཀྱི་རྒྱུ་འབྲས་མཚོན་བྱ་སོགས་
ཡོད་པར་ཐལ། འདོད་པའི་ཕྱིར།
གཉིས་པ་རང་ལུགས་ལ། གཟུགས་ཀྱི་གདགས་གཞིར་གྱུར་པའི་གཟུགས་རུང་
གཟུགས་ཀྱི་གཞན་དབང་ཡིན། གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་
དང་དེར་དེ་རང་གི་མཚན་ཉིད་ཀྱིས་གྲུབ་པ་གཉིས་གཟུགས་ཀྱི་ཀུན་བརྟགས། གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱི་མ་གྲུབ་པ་གཟུགས་ཀྱི་
ཡོངས་གྲུབ་ཏུ་འཇོག་པའི་ཕྱིར། དེས་མཚོན་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་ཀྱི་སྟེང་དུ་མཚན་ཉིད་གསུམ་གྱི་རྣམ་གཞག་འཐད་ལྡན་རེ་འཇོག་ལ། ནམ་མཁའ་
ལ་ནི་ནམ་མཁའི་གདགས་གཞིར་གྱུར་པའི་དངོས་པོ་དེ་དེའི་གཞན་དབང་ཡིན་ཏེ། དེ་
ནམ་མཁའ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པའི་སྟོང་
ཉིད་ཀྱི་སྟོང་གཞི་ཆོས་ཅན་ཡིན་པའི་ཕྱིར། ནམ་མཁའ་འཛིན་པའི་ཚད་མ་ནམ་མཁའི་
གཞན་དབང་ཡིན་ཏེ། དེ་ནམ་མཁའ་འཛིན་པའི་ཚད་མ་རང་འཛིན་རྟོག་པའི་ཞེན་
གཞིར་རང་གི་མཚན་ཉིད་ཀྱིས་མ་གྲུབ་པ་ནམ་མཁའ་འཛིན་པའི་ཚད་མ་དང་ནམ་མཁའ་
གཉིས་ཀའི་སྟོང་ཉིད་ཡིན་པས་དེའི་རྟེན་ཆོས་ཅན་དུ་འཇོག་པའི་ཕྱིར། ནམ་མཁའ་
སོགས་འདུས་མ་བྱས་ཀྱི་ཆོས་རྣམས་ཀྱི་སྟེང་དུ་རང་གི་གདགས་གཞིར་གྱུར་པའི་དངོས་
པོ་རེ་ཁས་ལེན་དགོས་ཏེ། དེ་རྣམས་ཀྱི་སྟེང་དུ་རང་གི་དོན་བྱ་བ་བྱེད་པའི་ནུས་པ་ཡོད་
- 52 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
མེད་དཔྱོད་པའི་རྟེན་མཐར་ཐུག་ཏུ་གྱུར་པའི་དངོས་པོ་རང་མཚན་པ་རེ་ཡོད་པའི་ཕྱིར་
ཏེ། རྣམ་འགྲེལ་ལས། རང་གི་མཚན་ཉིད་གཅིག་གཞལ་བྱ། །ཡོད་མེད་གཉིས་སུ་
དཔྱོད་རྣམས་ཀྱི། །དོན་བྱ་དེ་ལས་གྲུབ་པའི་ཕྱིར། །ཞེས་གསུངས་པའི་ཕྱིར། འོ་ན།
འདུས་མ་བྱས་ཀྱི་ནམ་མཁའི་གདགས་གཞིར་གྱུར་པའི་དངོས་པོ་དེ་གང་ཞེ་ན། དེ་ཡོད་
མེད་དཔྱོད་པའི་རྟེན་མཐར་ཐུག་ཏུ་གྱུར་པའི་བར་གྱི་སྣང་བ་སྐྱ་སེངས་པ་དེ་ནམ་མཁའི་
གདགས་གཞིར་གྱུར་པའི་དངོས་པོ་ཡིན་ཏེ། བར་གྱི་སྣང་བ་སྐྱ་སེངས་པ་དེ་ལ་ཐོགས་
པའི་རེག་བྱ་ཡོད་མེད་དཔྱད་ནས་(༢༣ན)ཐོགས་པའི་རེག་བྱས་སྟོང་པར་ངེས་པ་ན་
འདུས་མ་བྱས་ཀྱི་ནམ་མཁའི་མཚན་གཞིར་ལེགས་པར་གྲུབ་པར་འཇོག་པའི་ཕྱིར་ཏེ།
ཐར་ལམ་གསལ་བྱེད་ལས། འོ་ན་འདུས་མ་བྱས་ཀྱི་ནམ་མཁའ་ཤེས་བྱ་ཡིན་མིན་
དཔྱོད་པའི་རྟེན་དངོས་པོར་ཇི་ལྟར་རུང་ཞེ་ན། དེ་ལ་ཐོག་མར་འདུས་མ་བྱས་ཀྱི་ནམ་
མཁའ་ཡོད་མེད་ཐེ་ཚོམ་ཟ་བར་བསལ་བས་དེ་སྒྲུབ་དགོས་པ་ཡིན་ལ། དེ་ཡང་མིག་
ཤེས་ལ་སྣང་བའི་བར་གྱི་སྣང་བ་མངོན་པར་སྐབས་ཡོད་ཀྱི་གཟུགས་འདི་མངོན་སུམ་
ཚད་མས་གྲུབ་པ་གཞིར་བཟུང་ནས། དེར་ཐོགས་པའི་རེག་བྱ་ཡོད་མེད་དཔྱད་ནས་
ཐོགས་པའི་རེག་བྱས་སྟོང་པར་ངེས་པ་ན། འདུས་མ་བྱས་ཀྱི་ནམ་མཁའི་མཚན་གཞི་
ལེགས་པར་གྲུབ་པ་ཡིན་པས། དེར་ཡང་དཔྱད་པར་བྱ་བའི་གཞི་དང་། ཡོད་མེད་
དཔྱོད་པའི་ཆོས་ཀྱང་དངོས་པོ་ཉིད་ལ་ཞེན་པར་ཤིན་ཏུ་གསལ་ལོ། །ཞེས་གསུངས་
པའི་ཕྱིར། །
མཚན་ཉིད་གསུམ་གྱི་དོན་ལྡོག་དང་
དབྱེ་བ་སོགས་བཤད་པ། །
དེས་ན་རང་འཛིན་རྟོག་པས་སྒྲོ་འདོགས་པ་ཀུན་བརྟགས་ཀྱི་མཚན་ཉིད། དབྱེ་ན་
མཚན་ཉིད་ཡོངས་ཆད་ཀྱི་ཀུན་བརྟགས་དང་རྣམ་གྲངས་པའི་ཀུན་བརྟགས་གཉིས།
- 53 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རང་གི་རྒྱུ་རྐྱེན་ལས་སྐྱེས་པ། གཞན་དབང་གི་མཚན་ཉིད། དབྱེ་ན། དག་པའི་གཞན་
དབང་དང་མ་དག་པའི་གཞན་དབང་གཉིས། རྣམ་དག་ལམ་གྱི་དམིགས་པ་མཐར་ཐུག་
ཡོངས་གྲུབ་ཀྱི་མཚན་ཉིད། སྒྲས་བརྗོད་རིགས་ཀྱི་སྒོ་ནས་དབྱེ་ན། འགྱུར་མེད་ཡོངས་
གྲུབ་དང་། ཕྱིན་ཅི་མ་ལོག་པའི་ཡོངས་གྲུབ་གཉིས། དང་པོ་ནི། སྟོང་ཉིད་དང་
དོན་གཅིག ། །
གཉིས་པ་ནི། སྟོང་ཉིད་རྟོགས་པའི་མཉམ་གཞག་ཡེ་ཤེས་ལྟ་བུ། གཟུགས་ཀྱི་
ཀུན་བརྟགས་དང་ཀུན་བརྟགས་ཀྱི་གཟུགས་དོན་གཅིག །ཆོས་ཉིད་ཀྱི་གཟུགས་དང་
གཟུགས་ཀྱི་ཆོས་ཉིད་དོན་གཅིག །རྣམ་བཏགས་ཀྱི་གཟུགས་ནི་གཟུགས་ལྟ་བུའོ། ། །
གསུམ་པ་རྩོད་པ་སྤོང་བ་ལ་ཁོ་ན་རེ། ནམ་མཁའ་འཛིན་པའི་རྟོག་པ་ནམ་མཁའི་
གཞན་དབང་ཡིན་པར་ཐལ། དེ་འཛིན་པའི་ཚད་མ་དེའི་གཞན་དབང་ཡིན་པའི་ཕྱིར་ན་
མ་ཁྱབ། འདོད་ན། ནམ་མཁའ་འཛིན་པའི་རྟོག་པའི་ཆོས་ཉིད་ཡིན་ན་ནམ་མཁའི་ཆོས་
ཉིད་ཡིན་དགོས་པར་ཐལ་ལོ། །འདོད་ན། ཤེས་བྱ་ཆོས་ཅན། བུམ་འཛིན་རྟོག་པའི་
ཆོས་ཉིད་ཡིན་ན་བུམ་པའི་ཆོས་ཉིད་ཡིན་དགོས་པར་ཐལ། ཤེས་བྱ་དང་གཅིག་གང་
ཞིག །འདོད་པའི་ཕྱིར། འདོད་ན། བུམ་འཛིན་རྟོག་པ་ཆོས་ཅན། ཁྱོད་ཀྱི་ཆོས་ཉིད་
ཡིན་ན་(༢༣བ)བུམ་པའི་ཆོས་ཉིད་ཡིན་དགོས་པར་ཐལ། ཁྱོད་ཀྱི་ཆོས་ཉིད་བུམ་པའི་
ཆོས་ཉིད་ཡིན་པའི་ཕྱིར། འདོད་ན། བུམ་པའི་དགག་གཞིས་གཤགས། གཞན་ཡང་།
ཁོ་ན་རེ། ཚུར་མཐོང་ལྷས་བྱིན་འཛིན་པའི་ཚད་མ་ཚུར་མཐོང་ལྷས་བྱིན་གྱི་གཞན་
དབང་ཡིན་པར་ཐལ། ཤེས་བྱ་དང་གཅིག་གང་ཞིག་ནམ་མཁའ་ལ་དེའི་ཕྱིར། རྟགས་
ཁས། འདོད་ན། ཚུར་མཐོང་ལྷས་བྱིན་འཛིན་པའི་ཚད་མའི་ཆོས་ཉིད་ཡིན་ན་ཚུར་
མཐོང་ལྷས་བྱིན་གྱི་ཆོས་ཉིད་ཡིན་དགོས་པར་ཐལ། འདོད་པའི་ཕྱིར། འདོད་ན། དེ་
འཛིན་པའི་རྣམ་མཁྱེན་གྱི་ཆོས་ཉིད་དེ་དེའི་ཆོས་ཉིད་ཡིན་པར་ཐལ་ལོ། །འདོད་ན།
- 54 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ཚུར་མཐོང་ལྷས་བྱིན་འཛིན་པའི་རྣམ་མཁྱེན་གྱི་ཆོས་ཉིད་ཆོས་ཅན། ཁྱོད་ཚུར་མཐོང་
ལྷས་བྱིན་གྱི་རྒྱུད་ལ་ཡོད་པར་ཐལ། འདོད་པའི་ཕྱིར། འདོད་མི་ནུས་ཏེ། ཁྱོད་ངོ་བོ་
ཉིད་སྐུ་ཡིན་པའི་ཕྱིར་ཟེར་ན། ནམ་མཁའ་འཛིན་པའི་ཚད་མ་ནམ་མཁའི་གཞན་དབང་
ཡིན་པར་ཐལ། གཟུགས་དང་གཟུགས་འཛིན་ཚད་མ་གཟུགས་ཀྱི་གཞན་དབང་ཡིན་
པའི་ཕྱིར། མ་གྲུབ་ན། དེའི་གཞན་དབང་ཡིན་ན་གཟུགས་ཀྱི་གཞན་དབང་མ་ཡིན་
དགོས་པར་ཐལ། མ་གྲུབ་པ་དེའི་ཕྱིར། འདོད་ན། དེའི་ཆོས་ཉིད་ཡིན་ན། གཟུགས་ཀྱི་
ཆོས་ཉིད་མ་ཡིན་དགོས་པར་ཐལ། འདོད་པའི་ཕྱིར། འདོད་ན། གཟུགས་དང་
གཟུགས་འཛིན་ཚད་མ་རྫས་གཞན་གྱིས་སྟོང་པ་ཆོས་ཅན། དེར་ཐལ། དེའི་ཕྱིར། །
རྟགས་གྲུབ་ཅིང་། འདོད་མི་ནུས་ཏེ། རྣམ་འགྲེལ་ལས། དེ་ཕྱིར་གཉིས་སྟོང་གང་ཡིན་
པ། །དེ་ནི་དེ་ཡིའང་དེ་བཞིན་ཉིད། །ཞེས་དང༌། དེའི་ཐད་ཀྱི་ཐར་ལམ་གསལ་བྱེད་
ལས། གཟུགས་འཛིན་རྫས་གཞན་གྱིས་སྟོང་པའི་སྟོང་ཉིད་གང་ཡིན་པ་དེ་ནི་ཆོས་ཅན།
གཉིས་མེད་ཀྱི་ཤེས་པར་མ་ཟད་གཉིས་སྣང་དེ་ཡིའང་དེ་ཁོ་ན་ཉིད་ཡིན་ཏེ། མཐར་ཐུག་
དཔྱོད་པའི་རིགས་ཤེས་ཀྱིས་དཔྱད་བཟོད་ཡིན་པ་དེའི་ཕྱིར། ཞེས་གསུངས་པའི་ཕྱིར།
ཁོ་ན་རེ། རྣམ་མཁྱེན་དང་རྣམ་མཁྱེན་འཛིན་པའི་ཚད་མ་རྫས་གཞན་གྱིས་སྟོང་པ་དེ་
རྣམ་མཁྱེན་གྱི་ཆོས་ཉིད་ཡིན་པར་ཐལ། གཟུགས་ལ་དེའི་ཕྱིར། འདོད་ན། དེ་ཆོས་
ཅན། ངོ་བོ་ཉིད་སྐུ་ཡིན་པར་ཐལ། རྣམ་མཁྱེན་གྱི་ཆོས་ཉིད་ཡིན་པའི་ཕྱིར། འདོད་ན།
ཁྱོད་རྒྱུད་ལྡན་གྱི་སེམས་ཅན་མེད་པར་ཐལ་ལོ། །ཞེ་ན། རྣམ་མཁྱེན་རང་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་ཆོས་ཅན། དེར་ཐལ། དེའི་ཕྱིར།
(༢༤ན)འདོད་མི་ནུས་ཏེ། སེམས་ཅན་གྱི་རྒྱུད་ལ་རྣམ་མཁྱེན་མེད་པ་ཡོད་པའི་ཕྱིར།
ཁོ་ན་རེ། རྣམ་མཁྱེན་དང་སེམས་ཅན་གྱི་རྒྱུད་ཀྱི་རྣམ་མཁྱེན་འཛིན་པའི་ཚད་མ་རྫས་
གཞན་གྱིས་སྟོང་པའི་སྟོང་ཉིད་དེ་རྣམ་མཁྱེན་གྱི་ཆོས་ཉིད་ཡིན་པར་ཐལ། རྣམ་མཁྱེན་
55 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དང་རྣམ་མཁྱེན་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་དེ་རྣམ་མཁྱེན་
གྱིས་སྟོང་ཉིད་ཡིན་པའི་ཕྱིར་ཟེར་ན་མ་ཁྱབ་སྟེ། རྣམ་མཁྱེན་དང་སེམས་ཅན་གྱི་རྒྱུད་
ཀྱི་རྣམ་མཁྱེན་འཛིན་པའི་ཚད་མ་རྫས་གཞན་གྱིས་སྟོང་པར་ཐལ། རྣམ་མཁྱེན་དང་
རྣམ་མཁྱེན་འཛིན་པའི་ཚད་མ་རྫས་གཞན་གྱིས་སྟོང་པའི་ཕྱིར། ཁྱབ་པ་ཁས། མ་གྲུབ་
ན། དེར་ཐལ། དེ་གཉིས་རྫས་གཅིག་ཡིན་པའི་ཕྱིར། རྩ་བར་འདོད་མི་ནུས་ཏེ། དེ་
གཉིས་རྫས་གཞན་ཡིན་པའི་ཕྱིར་ཏེ། དེ་གཉིས་རྒྱུ་འབྲས་ཡིན་པའི་ཕྱིར། ཁོ་ན་རེ།
བར་གྱི་སྣང་བ་སྐྱ་སེངས་པ་དེ་འདུས་མ་བྱས་ཀྱི་ནམ་མཁའ་ཡིན་ཞེས་པའི་ཐ་སྙད་
དེ་ཐ་སྙད་དོན་མཐུན་ཡིན་པར་ཐལ། དེ་གདགས་གཞིར་བྱས་ནས་འདུས་མ་བྱས་ཀྱི་
ནམ་མཁའི་ཐ་སྙད་འདོགས་པའི་ཕྱིར་ན་མ་ཁྱབ། དེར་ཐལ། དེ་འདུས་མ་བྱས་ཀྱི་ནམ་
མཁའི་གདགས་གཞི་ཡིན་པའི་ཕྱིར། འདོད་མི་ནུས་ཏེ། དེ་འདུས་མ་བྱས་ཀྱི་ནམ་
མཁའ་མ་ཡིན་པའི་ཕྱིར་ཟེར་ན། གང་ཟག་གི་གཟུགས་ཕུང་དེ་གང་ཟག་ཡིན་ཞེས་
པའི་ཐ་སྙད་དེ་ཐ་སྙད་དོན་མཐུན་ཡིན་པར་ཐལ། གང་ཟག་གི་གཟུགས་ཕུང་གདགས་
གཞིར་བྱས་ནས་དེའི་སྟེང་དུ་གང་ཟག་གི་ཐ་སྙད་འདོགས་པའི་ཕྱིར། ཁྱབ་པ་ཁས།
རྟགས་གྲུབ་སྟེ། དེ་གང་ཟག་གི་གདགས་གཞི་ཡིན་པའི་ཕྱིར་ཏེ། གང་ཟག་གི་ཕུང་པོ་
ལྔ། གང་ཟག་གི་གདགས་གཞི་ཡིན་པའི་ཕྱིར། འདོད་མི་ནུས་ཏེ། དེ་གང་ཟག་མ་ཡིན་
པའི་ཕྱིར། འཁོར་གསུམ། གཞན་ཡང་། བུམ་པའི་རྡུལ་རྣམས་བུམ་པ་ཡིན་ནོ་ཞེས་
པའི་ཐ་སྙད་དེ་ཐ་སྙད་དོན་མཐུན་ཡིན་པར་ཐལ། བུམ་པའི་རྡུལ་རྣམས་བུམ་པའི་
གདགས་གཞི་ཡིན་པའི་ཕྱིར། ཁྱབ་པ་ཁས། ཡང་ཁོ་ན་རེ། གཞན་དབང་མ་ཡིན་པའི་
གཞན་དབང་ཡོད་པར་ཐལ། ཆོས་ཉིད་ཀྱི་སྟེང་དུ་གཞན་དབང་མཚན་ཉིད་པ་ཡོད་པའི་
ཕྱིར། འདོད་ན། དངོས་པོ་མ་ཡིན་པའི་དངོས་པོ་ཡོད་པར་ཐལ་ལོ། །ཟེར་ན་མ་ཁྱབ་
སྟེ། དངོས་པོ་མ་ཡིན་པའི་དངོས་པོ་ཡོད་པར་ཐལ། མཚན་ཉིད་མ་ཡིན་པའི་མཚན་
- 56 -



ད་
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
ཉིད་ཡོད་པའི་ཕྱིར། (༢༤བ)ཁྱབ་པ་ཁས། ཁོ་ན་རེ། གཟུགས་ཀྱི་སྟེང་དུ་རྣམ་བཏགས་
ཀྱི་གཟུགས་ཀུན་བརྟགས་ཀྱི་གཟུགས་ཡོངས་གྲུབ་ཀྱི་གཟུགས་གསུམ་འཇོག་པ་བཞིན་
དུ་ཆོས་ཐམས་ཅད་ཀྱི་སྟེང་དུ་དེ་འཇོག་རིགས་པར་ཐལ། ཆོས་ཐམས་ཅད་ཀྱི་སྟེང་དུ་
མཚན་ཉིད་གསུམ་གྱི་རྣམ་གཞག་འཐད་ལྡན་རེ་འཇོག་རིགས་པའི་ཕྱིར། རྟགས་ཁས།
འདོད་ན། མཚན་ཉིད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་
ཀུན་བརྟགས་ཀྱི་མཚན་ཉིད་ཡིན་པར་ཐལ་ལོ། །འདོད་ན། ཤེས་བྱ་ཆོས་ཅན། མཚན་
ཉིད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཐལ། ཀུན་
བརྟགས་ཡིན་པའི་ཕྱིར། དེ་བཞིན་དུ་མཚོན་བྱ་ལ་ཡང་རིགས་འགྲེ །གཞན་ཡང་།
མཚན་ཉིད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་ཆོས་
ཉིད་ཀྱི་མཚན་ཉིད་ཡིན་པར་ཐལ། རྟགས་སྔར་བཞིན། འདོད་ན། ཤེས་བྱ་ཆོས་ཅན།
ཆོས་ཉིད་ཡིན་པར་ཐལ། མཚན་ཉིད་རང་འཛིན་རྟོག་པའི་ཞེན་གཞིར་རང་གི་མཚན་
ཉིད་ཀྱིས་མ་གྲུབ་པའི་ཕྱིར། རྟགས་ཁས། དེ་བཞིན་དུ་མཚོན་བྱ་ལ་ཡང་རིགས་འགྲེས་
པས་ཆོག་གོ །
གཞན་ཡང་། གཞན་དབང་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པ་དེ་ཀུན་བརྟགས་ཀྱི་གཞན་དབང་ཡིན་པར་ཐལ། གཟུགས་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་དེ་ཀུན་བརྟགས་ཀྱིས་གཟུགས་
གང་ཞིག །རིགས་པ་དེ་རྣམ་མཁྱེན་གྱི་བར་ལ་སྦྱོར་རིགས་པའི་ཕྱིར། རྟགས་ཁས།
འདོད་ན། ཀུན་བརྟགས་ཀྱི་གཞན་དབང་གཞན་དབང་མ་ཡིན་པར་ཐལ་ལོ། །གཞན་
ཡང་། ནམ་མཁའི་ཆོས་ཉིད་ཆོས་ཉིད་མ་ཡིན་པར་ཐལ། ཀུན་བརྟགས་ཀྱི་ཆོས་ཉིད་
ཆོས་ཉིད་མ་ཡིན་པའི་ཕྱིར་ཏེ། ཆོས་ཉིད་རང་འཛིན་རྟོག་པའི་ཞེན་གཞིར་རང་གི་མཚན་
ཉིད་ཀྱིས་གྲུབ་པ་ཀུན་བརྟགས་ཀྱི་ཆོས་ཉིད་ཡིན་པའི་ཕྱིར་རོ། །རྟགས་སྔར་བཞིན་
-57 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཟེར་ན་སྐྱོན་མེད་དེ། གཟུགས་ཕུང་ལ་སྒྲས་བརྗོད་རིགས་ཀྱི་སྒོ་ནས་དབྱེ་ན། རྣམ་
བཏགས་ཀྱི་གཟུགས་ཀུན་བརྟགས་ཀྱི་གཟུགས་ཡོངས་གྲུབ་ཀྱི་གཟུགས་ཞེས་པའི་ཐ་
སྙད་གསུངས་ཤིང་། ཉི་ཁྲི་བྱམས་ཞུས་ཀྱི་ལེའུ་ལས། བྱམས་པ། གང་འདུ་བྱེད་ཀྱི་
མཚན་མའི་དངོས་པོ་དེ་དང་དེ་ལ་གཟུགས་ཞེས་བྱ་བའི་མིང་དང་འདུ་ཤེས་དང་བཏགས་
པ་དང་ཐ་སྙད་ལ་བརྟེན་ནས། གཟུགས་(༢༥ན)ཀྱི་ངོ་བོ་ཉིད་དུ་ཡོངས་སུ་རྟོག་པ་འདི་
ནི་ཀུན་བརྟགས་པའི་གཟུགས་སོ། །ཞེས་སོགས་གཟུགས་ནས་རྣམ་མཁྱེན་གྱི་བར་གྱི་
འགྲེས་རྐང་ལ་སྦྱར་བའི་ཆོས་རྣམས་ཀྱི་ནང་དུ་མཚན་ཉིད་མཚོན་བྱ་ཀུན་བརྟགས་ཡོངས་
གྲུབ་རྣམས་མ་བགྲངས་ཤིང་སྟོང་ཉིད་དང་ཆོས་ཉིད་དངོས་སུ་མ་བགྲངས་པའི་ཕྱིར། །
དེ་ལ་ཁ་ཅིག །ཀུན་བརྟགས་ཀྱི་སྟོང་ཉིད་སྟོང་ཉིད་མ་ཡིན་པར་ཐལ། སྟོང་ཉིད་
རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཀུན་བརྟགས་ཀྱི་སྟོང་
ཉིད་ཡིན་པའི་ཕྱིར་ཏེ། རིགས་པ་དེ་འགྲེས་རྐང་བརྒྱ་རྩ་བརྒྱད་ལ་སྦྱོར་རིགས་པ་གང་
ཞིག །འགྲེས་རྐང་དེ་རྣམས་ཀྱི་ནང་དུ་སྟོང་ཉིད་བགྲངས་པའི་ཕྱིར། རྟགས་ཁས།
འདོད་མི་ནུས་ཏེ། ཀུན་བརྟགས་ཀྱི་ཆོས་ཉིད་ཆོས་ཉིད་ཡིན་པའི་ཕྱིར་ཟེར། རེ་ཤིག་
རྟེན་འབྲེལ་གྱི་ཆོས་ཉིད་ཆོས་ཉིད་ཡིན་པར་ཐལ། རྟེན་འབྲེལ་གྱི་སྟོང་ཉིད་སྟོང་ཉིད་
ཡིན་པའི་ཕྱིར། འདོད་ན། རྟེན་འབྲེལ་གྱི་ཆོས་ཉིད་ཡིན་ན་ཆོས་ཉིད་ཡིན་དགོས་
པར་ཐལ། འདོད་པའི་ཕྱིར། འདོད་ན། མེ་གྱེན་དུ་འབར་བ་ཆོས་ཅན། དེར་ཐལ།
དེའི་ཕྱིར། རྟགས་གྲུབ་སྟེ། ཆུ་ཐུར་དུ་འབབ་པ་དང་ས་བོན་ལས་མྱུ་གུ་སྐྱེ་བ་སོགས་
བྱེད་པ་པོ་གཞན་མེད་པས་རྟེན་འབྲེལ་གྱི་ཆོས་ཉིད་ཡིན་པའི་ཕྱིར། ཁ་ཅིག །ཡོད་ན་
མཚན་ཉིད་གསུམ་པོ་གང་རུང་ཡིན་དགོས་ཟེར་ན། རང་མཚན་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། ཁོ་རང་དང་གཅིག་ཡིན་པའི་ཕྱིར། རང་རེས་གཟུགས་
འཛིན་རྟོག་པའི་ཞེན་གཞིར་གཟུགས་ཡོད་བྱས་པ་ལ་ཁོ་ན་རེ། འོ་ན། དེར་གཟུགས་
- 58 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
གཟུགས་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེར་གཟུགས་གཞན་
དབང་ཡིན་པར་ཐལ་ལོ། །ཟེར་ན་འདིར་མ་ཁྱབ་སྟེ། དེར་གཟུགས་རྟག་པ་ཡིན་པའི་
ཕྱིར། བྱས་པ་ལ་ཁོ་ན་རེ། གཟུགས་དང་རྟག་པའི་གཞི་མཐུན་ཡོད་པར་ཐལ། དེར་
གཟུགས་རྟག་པ་ཡིན་པའི་ཕྱིར། འདོད་ན། གཟུགས་ཆོས་ཅན། ཁྱོད་དང་རྟག་པའི་
གཞི་མཐུན་མེད་པར་ཐལ། ཁྱོད་དངོས་པོ་ཡིན་པའི་ཕྱིར་ཟེར་ན། རྟོག་པ་ལ་སྦྱར་
བས་ཆོག་ལགས་སོ། །
དེ་དག་གི་གྲུབ་པའི་དོན་བཤད་པ། །
བཞི་པ་དེ་དག་གི་གྲུབ་པའི་དོན་ཞུས་པ་ལ། མདོ་འགོད་པ་དང་། དེའི་དོན་
བཤད་པའོ། །དང་པོ་ནི། དགོངས་འགྲེལ་ལས། བཅོམ་ལྡན་འདས་ཀྱིས་དང་པོར་ཝ་
ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ་ཉན་ཐོས་ཀྱི་ཐེག་པ་ལ་ཡང་དག་པར་
ཞུགས་(༢༥བ)པ་རྣམས་ལ་འཕགས་པའི་བདེན་པ་བཞིའི་རྣམ་པ་བསྟན་པས། ཆོས་ཀྱི་
འཁོར་ལོ་ངོ་མཚར་རྨད་དུ་བྱུང་བ། སྔོན་ལྷར་གྱུར་པའམ་མིར་གྱུར་པ་སུས་ཀྱང་མཐུན་
པར་འཇིག་རྟེན་དུ་མ་བསྐོར་བ་ཞིག་རབ་ཏུ་བསྐོར་ཏེ། བཅོམ་ལྡན་འདས་ཀྱིས་ཆོས་
ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་མཆིས་པ། སྐབས་མཆིས་པ་དྲང་བའི་དོན་
རྩོད་པའི་གཞིའི་གནས་སུ་གྱུར་པ་ལགས། བཅོམ་ལྡན་འདས་ཀྱིས་ཆོས་རྣམས་ཀྱི་ངོ་
བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མཆིས་པ་དང་འགག་པ་མ་མཆིས་པ་
དང་གཟོད་མ་ནས་ཞི་བ་དང་རང་བཞིན་གྱི་ཡོངས་སུ་མྱ་ངན་ལས་འདས་པ་ཉིད་ལས་
བརྩམས་ནས་ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་སྨོས་
པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱིས་འཁོར་ལོ་གཉིས་པ་བསྐོར་ཏེ།
བཅོམ་ལྡན་འདས་ཀྱིས་ཆོས་ཀྱི་འཁོར་ལོ་བསྐོར་བ་དེ་ཡང་བླ་ན་མཆིས་པ། སྐབས་
- 59 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མཆིས་པ། དྲང་བའི་དོན། རྩོད་པའི་གཞིའི་གནས་སུ་གྱུར་པ་ལགས་ཀྱི། བཅོམ་ལྡན་
འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་
པ་དང་འགག་པ་མ་མཆིས་པ་དང་གཟོད་མ་ནས་ཞི་བ་དང་རང་བཞིན་གྱིས་ཡོངས་སུ་
མྱ་ངན་ལས་འདས་པ་ཉིད་ལས་བརྩམས་ནས་ཐེག་པ་ཐམས་ཅད་ལ་ཡང་དག་པར་
ཞུགས་པ་རྣམས་ལ་ལེགས་པར་རྣམ་པར་ཕྱེ་བ་དང་ལྡན་པ་ངོ་མཚར་རྨད་དུ་བྱུང་བའི་
ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་འཁོར་ལོ་
བསྐོར་བ་འདི་ནི་བླ་ན་མ་མཆིས་པ། སྐབས་མ་མཆིས་པ། ངེས་པའི་དོན་ལགས་ཏེ།
རྩོད་པའི་གཞིའི་གནས་སུ་གྱུར་པ་མ་ལགས་སོ་ཞེས་གསུངས་པའི་ཕྱིར། །
གཉིས་པ་ལ། མདོའི་ཚིག་དོན་བཤད་པ་དང་། དྲང་ངེས་ཀྱི་འདོད་ཚུལ་བཤད་
པའོ། །དང་པོ་ལ་ཁ་ཅིག །བདེན་བཞིའི་ཆོས་འཁོར་ལ། སྟོན་པ། གནས། འཁོར།
ཆོས། དུས། དགོས་པ་དང་དྲུག་ལས། དང་པོ་སྟོན་པ་ནི་ཤཱཀྱ་ཐུབ་པ། གནས་ནི་ཝ་ར་
ཎ་སི། འཁོར་ནི། ཀུན་ཤེས་ཀཽཎྜི་ནྱ། མིང་ཆེན། བཟང་ལྡན། རླངས་པ། རྟ་ཐུལ་ཏེ་ལྔ་
སྡེ་བཟང་པོ་ལ་སོགས་པའོ། །ཆོས་ནི་བདེན་པ་བཞི་ལ་ལན་གསུམ་དུ་བཟླས་པ་རྣམ་
པ་བཅུ་གཉིས་དང་ལྡན་པའོ། །དུས་ནི་དགོངས་འགྲེལ་གྱི་འགྲེལ་པར་ལོ་བདུན་གྱི་
བར་དུ་གསུངས་པར་བཤད། ཆག་ལོས་ལོ་བདུན་དུ་ཟླ་བ་གཉིས་མ་ཚང་བར་བཤད།
ཁ་ཅིག །ལོ་དྲུག་དང་ཟླ་བ་དྲུག་ཏུ་གསུངས། ཞེས་(༢༦ན)ཟེར། དགོས་པ་ནི། གདུལ་
བྱ་གང་ཟག་གི་བདག་ཏུ་འཛིན་པ་ལས་བཟློག་ནས་འབྲས་བུ་བཞི་ལ་འགོད་པའི་ཕྱིར་
དུ་གསུངས། །
མཚན་ཉིད་མེད་པའི་ཆོས་འཁོར་ལ་ཡང་དྲུག་ལས། དང་པོ་ནི། སྔར་བཞིན།
གཉིས་པ་ནི། རྒྱལ་པོའི་ཁབ་དང་བྱ་རྒོད་ཕུང་པོའི་རིའོ། །གསུམ་པ་ནི། དགེ་སློང་ཕ་
མ་ལ་སོགས་པའོ། །བཞི་པ་ནི། ཤེར་ཕྱིན་དང་བཀའ་བར་པར་གཏོགས་པ་རྣམས་
- 60 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སོ། །ལྔ་པ་ནི། ཁྲོ་ཕུ་ལོ་ཙཱ་བས་ལོ་སུམ་ཅུའི་བར་གསུངས། ཞེས་ཟེར་རོ། །ཆག་ལོས་
ལོ་སོ་གཅིག །སྟོན་སྐྱབས་སོགས་ལོ་སོ་གཉིས། མཆིམས་ལུགས་པ་རྣམས་ལོ་ཉེར་
བདུན་དུ་གསུངས་ཞེས་ཟེར། །
དྲུག་པ་ནི། སྒྲོ་འདོགས་གྱི་མཐའ་བཀག་ནས་སྟོང་ཉིད་ཚུལ་གཅིག་ལ་འགོད་
པའི་ཕྱིར་དུ་གསུངས། དོན་དམ་རྣམ་ངེས་ཀྱི་ཆོས་འཁོར་ལ་དྲུག །དང་པོ་ནི། སྔར་
བཞིན། །
ཐེ
གཉིས་པ་ནི། རི་མ་ལ་ཡ་དང་ཡངས་པ་ཅན་ལ་སོགས་པའོ། །གསུམ་པ་ནི། ཐེག་
པ་སྣ་ཚོགས་པ་ལ་མོས་པ་རྣམས་སོ། །བཞི་པ་ནི། ཐེག་པ་གསུམ་བསྟན་པའི་མདོ་ཕལ་
མོ་ཆེ་དང་མྱ་ངན་ལས་འདས་པའི་མདོ་དང་དགོངས་འགྲེལ་ལ་སོགས་པའོ། །ལྔ་པ་ནི།
མཆིམས་ལུགས་པ་རྣམས་ལོ་བཅུ་ཟེར་རོ། །ཆག་ལོས་བདུན་ནམ་དགུ་ཟེར། ཁྲོ་ཕུ་
བས་ལོ་བཅུ་གཉིས་ཟེར། །
དྲུག་པ་ནི། གཙོ་བོར་སྐུར་འདེབས་ཀྱི་མཐའ་བཀག་ནས་ཆོས་ཀྱི་བདག་མེད་
རྟོགས་པའི་ཕྱིར་དུ་གསུངས་ཟེར་བ་དེ་མི་འཐད་དེ། སྟོན་པ་སངས་རྒྱས་པའི་ཚུལ་
བསྟན་པའི་ཕྱི་ལོ་བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་གསུངས་པ་གང་ཞིག །དེ་
ཆོས་འཁོར་དང་པོ་མ་ཡིན་པའི་ཕྱིར། དང་པོ་གྲུབ་སྟེ། དེའི་ཕྱི་དེ་ལོ་དཔལ་ལྡན་འབྲས་
སྤུངས་སུ་དུས་འཁོར་རྩ་རྒྱུད་གསུངས་པ་གང་ཞིག །དེ་དང་དུས་མཉམ་དུ་བྱ་རྒོད་ཕུང་
པོའི་རིར་ཤེར་ཕྱིན་གྱི་མདོ་གསུངས་པའི་ཕྱིར། དང་པོ་གྲུབ་སྟེ། དུས་འཁོར་འགྲེལ་
ཆེན་ལས། ས་ག་ཟླ་བའི་སྐྱ་རེངས་ཤར་བའི་ཚེ་བཅོམ་ལྡན་འདས་ཤཱཀྱ་ཐུབ་པ་མངོན་
པར་རྫོགས་པར་སངས་རྒྱས་ཏེ་དེ་ནས་ཆོས་ཀྱི་འཁོར་ལོ་བསྐོར་ཞིང་ཐེག་པ་གསུམ་
སྟོན་པར་མཛད་ནས་ཟླ་བ་བཅུ་གཉིས་པ་ནག་པའི་ཉ་ལ་ཤྲི་ཌྷ་ནྱ་ཀ་ཊ་ཀར་ཆོས་ཀྱི་
དབྱིངས་གསུང་གི་དབང་ཕྱུག་གི་དཀྱིལ་འཁོར་ཞེས་གསུང་། ཞེས་གསུངས་པའི་ཕྱིར།
- 61 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཉིས་པ་གྲུབ་སྟེ། རྩ་རྒྱུད་ལས། སྟོན་པས་བྱ་རྒོད་(༢༦བ)ཕུང་པོ་རུ། །ཤེས་རབ་ཕ་
རོལ་ཕྱིན་ཚུལ་བསྟན། །མཆོད་རྟེན་དཔལ་ལྡན་འབྲས་སྤུངས་སུ། །དེ་བཞིན་གསང་
སྔགས་ཚུལ་གསུངས་པ། །ཞེས་གསུངས་པའི་ཕྱིར། རྩ་བའི་རྟགས་གཉིས་པ་གྲུབ་སྟེ།
དེ་ཤེར་ཕྱིན་གྱི་མདོ་ཡིན་པའི་ཕྱིར། །
གཞན་ཡང་། དྲང་ངེས་རྣམ་འབྱེད་ལས། དགོངས་འགྲེལ་ལས། འཁོར་ལོ་རིམ་
པ་གསུམ་གསུངས་པ་ནི། ཞེས་སོགས་གསུངས་པ་མི་འཐད་པར་ཐལ། འཁོར་ལོ་
གསུམ་དུས་ཚིགས་ཀྱི་སྒོ་ནས་འཇོག་རིགས་པའི་ཕྱིར། ཁ་ཅིག །དེའི་དོན་དགོངས་
འགྲེལ་གྱི་འཁོར་ལོ་གསུམ་བརྗོད་བྱའི་ངོས་ནས་འཇོག་པའི་དོན་ཡིན་པའི་ཕྱིར། དེ་
ལྟར་མ་ཡིན་ན། དུས་ཀྱི་རིམ་པའི་སྒོ་ནས་འཇོག་རྒྱུའི་འཁོར་ལོ་གསུམ་མེད་པར་ཐལ།
དགོངས་འགྲེལ་གྱི་འཁོར་ལོ་གསུམ་པོ་དེ་ཡང་དེ་ལྟར་མི་རིགས་འཁོར་ལོ་གསུམ་པོ་
དེ་ཡང་དེ་ལྟར་མི་རིགས་པའི་ཕྱིར། འདོད་མི་ནུས་ཏེ། དྲང་ངེས་རྣམ་འབྱེད་ལས།
ཤུགས་ལ་གནས་པའི་དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་གསུམ་དང་སྦྱར་
བའི་དྲང་ངེས་སུ་འགྱུར་ཚུལ་དོན་དམ་ཡང་དག་འཕགས་ཀྱིས་སྟོན་པ་ལ་ཞུས་པ་ནི།
ཞེས་གསུངས་པའི་ཕྱིར་ན་མ་ཁྱབ་སྟེ། དེའི་དོན་ནི། དང་པོར་ཝ་ར་ཎ་སིར་གསུངས་
པའི་བདེན་བཞིའི་ཆོས་འཁོར་དང་བར་པར་བྱ་རྒོད་ཕུང་པོའི་རིར་གསུངས་པའི་ཤེར་
ཕྱིན་གྱི་མདོ་དང་ཐ་མར་ཡངས་པ་ཅན་དུ་གསུངས་པའི་ལེགས་པར་ཕྱེ་བའི་ཆོས་འཁོར་
རྣམས་དུས་ཀྱི་རིམ་པའི་སྒོ་ནས་འཇོག་པར་བསྟན་པའི་ཕྱིར། གཞན་ཡང་། དེ་བཞིན་
གཤེགས་པའི་སྙིང་པོའི་མདོ་ཆོས་ཅན། འཁོར་ལོ་དང་པོ་ཡིན་པར་ཐལ། དུས་དང་
པོར་གསུངས་པའི་མདོ་ཡིན་པའི་ཕྱིར། ཁྱབ་པ་དོན་གྱིས་དངོས། རྟགས་གྲུབ་སྟེ། དེ་
སྟོན་པ་སངས་རྒྱས་ནས་ལོ་བཅུ་པ་ལ་གསུངས་པར་མདོའི་གླེང་གཞི་ལས་བཤད་པའི་
ཕྱིར། འདོད་མི་ནུས་ཏེ། འཁོར་ལོ་བར་པ་ཡིན་པའི་ཕྱིར། །
- 62 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གཞན་ཡང་། འདུལ་བ་རུང་མཐུན་ཆོས་ཅན། འཁོར་ལོ་ཐ་མ་ཡིན་པར་ཐལ།
དུས་ཐ་མར་གསུངས་པའི་མདོ་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ། དྲང་
ངེས་རྣམ་འབྱེད་ལས། དཔེར་ན། མྱ་ངན་ལས་འདའ་ཁར་འདུལ་བ་མདོར་བསྡུས་ཞེས་
བྱ་བ་རུང་མཐུན་དུ་གྲགས་པ་གསུངས་ཀྱང་དོན་གྱི་མདོ་འདིས་ངེས་དོན་དུ་སྟོན་པ་མ་
ཡིན་པ་བཞིན་ནོ། །ཞེས་གསུངས་པའི་ཕྱིར། །
ཐེག་པ་ཐམས་ཅད་ལ་ཡང་དག་པར་ཞུགས་པ་ཞེས་པའི་དོན་ལ། ཁ་ཅིག །ཐེག་
པ་ལ་(༢༧ན)རྗོད་བྱེད་ཚིག་གི་ཐེག་པ་དང་བརྗོད་བྱ་དོན་གྱི་ཐེག་པ་གཉིས་ལས་སྐབས་
འདིར་བསྟན་པ་ནི་རྗོད་བྱེད་ཚིག་གི་ཐེག་པ་ལ་ཞུགས་པའི་དོན་ཡིན་ཏེ། འཁོར་ལོ་ཐ་
མའི་ཆེད་དུ་བྱ་བའི་གདུལ་བྱ་དེ་འཁོར་ལོ་དང་པོ་གཉིས་ཀྱི་དོན་ལ་དཔྱད་པ་ཞུགས་
པའི་དོན་ཡིན་གྱི་དེའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་མེད་པའི་ཕྱིར།
དེ་ཡང་ཡིན་ཏེ། སྔ་མ་གཉིས་བསྟན་པ་ནི། ཐེག་པ་ཆེ་ཆུང་སོ་སོ་བ་ཡིན་ལ་འདི་ནི་
གཉིས་ཀའི་དབང་དུ་བྱས་པའོ། །ཞེས་པའི་དོན་ནི་ཐེག་དམན་གྱི་སྡེ་སྣོད་ལས་ཆོས་
ཐམས་ཅད་ངོ་བོ་ཉིད་ཡོད་པར་གསུངས་པའི་སྐོར་གཅིག་དང༌། ཐེག་ཆེན་གྱི་སྡེ་སྣོད་
ལས་དེ་མེད་པར་གསུངས་པའི་སྐོར་གཅིག་དང་གཉིས་ལས། དེ་གཉིས་སོ་སོའི་ཆེད་དུ་
བྱ་བའི་གདུལ་བྱ་སོ་སོ་ནི་མདོ་སོ་སོའི་བསྟན་དོན་དངོས་སུ་སྟོན་རུང་གི་གདུལ་བྱ་ཡིན། །
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ནི། དེ་གཉིས་ཀྱི་སྒྲ་ཟིན་ཙམ་མ་ཡིན་པར་
དགོངས་གཞི་གང་ཡིན་དཔྱོད་པ་ལ་ཞུགས་པའི་གདུལ་བྱ་ཡིན་པའི་ཕྱིར། ཞེས་པའི་
དོན་ཡིན། ཞེས་ཟེར་ན། དྲང་ངེས་རྣམ་འབྱེད་ལས། འདི་ནི་གཉིས་ཀའི་དབང་དུ་བྱས་
ཞེས་པའི་ཐེག་པ་དེ་རྗོད་བྱེད་ཚིག་གི་ཐེག་པ་ལ་བྱེད་རིགས་པར་ཐལ། དམ་བཅའ་
འཐད་པའི་ཕྱིར། འདོད་ན། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ་ཞེས་
པའི་ཐེག་པ་དེ་ཡང་རྗོད་བྱེད་ཚིག་གི་ཐེག་པ་ལ་བྱེད་རིགས་པར་ཐལ་ལོ། །འདོད་ན།
- 63 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྲུབ་དོན་དང་པོའི་སྐབས་སུ་ཉན་ཐོས་ཀྱི་ཐེག་པ་ལ་ཞེས་དང་། གཉིས་པའི་སྐབས་
སུ་ཐེག་པ་ཆེན་པོ་ལ་ཞེས་པའི་ཐེག་པ་དེ་ཡང་དེ་ལ་བྱེད་རིགས་པར་ཐལ་ལོ། །འདོད་
མི་ནུས་ཏེ། སྔ་མ་ཉན་ཐོས་ཀྱི་རིགས་ཅན་གྱི་གདུལ་བྱ་དང་ཕྱི་མ་ཐེག་ཆེན་གྱི་རིགས་
ཅན་གྱི་གདུལ་བྱ་ལ་བྱེད་རིགས་པའི་ཕྱིར་ཏེ། མདོ་ཚིག་དེ་གཉིས་འཁོར་ལོ་དང་པོ་དང་
བར་པ་གཉིས་ཀྱི་གདུལ་བྱ་སོ་སོར་ངོས་འཛིན་པའི་མདོ་ཡིན་པའི་ཕྱིར། དྲང་ངེས་རྣམ་
འབྱེད་ལས། དེ་ལ་འཁོར་ལོ་དང་པོ་བསྐོར་བའི་གནས་ནི་ཚིག་དང་པོས་བསྟན་ལ།
གདུལ་བྱ་ནི་གཉིས་པས་སོ། །ཞེས་དང་། འཁོར་ལོ་གཉིས་པ་ལ་ཆོས་རྣམས་ཀྱི་ཞེས་པ་
ནས། བརྩམས་ནས་ཞེས་པའི་བར་ནི་བརྗོད་བྱ་གང་ལས་བརྩམས་པའོ། །ཐེག་པ་ཞེས་
སོགས་ནི་གང་ལ་བསྐོར་བའི་གདུལ་བྱའོ། །ཞེས་གསུངས་པའི་ཕྱིར། (༢༧བ)གཞན་
ཡང་། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པར་
ཐལ། ཁྱོད་ཐེག་དམན་གྱི་མདོ་ཡིན་པའི་ཕྱིར། དེ་ཐེག་དམན་ཐུན་མོང་མ་ཡིན་པའི་
མདོའི་དགོངས་པ་གཙོ་བོར་འགྲེལ་བའི་མདོ་ཡིན་པའི་ཕྱིར། དེ་འཁོར་ལོ་དང་པོའི་
དགོངས་པ་གཙོ་བོར་འགྲེལ་བའི་མདོ་ཡིན་པའི་ཕྱིར། དེ་འཁོར་ལོ་བར་བའི་དགོངས་
པ་གཙོ་བོར་དངོས་སུ་བཀྲལ་བའི་ཤུགས་ལ་འཁོར་ལོ་དང་པོའི་དགོངས་པ་གཙོ་བོར་
འགྲེལ་བའི་མདོ་ཡིན་པའི་ཕྱིར། བྱས་པ་ལ་ཁོ་ན་རེ། འཁོར་ལོ་ཐ་མ་ཆོས་ཅན། ཁྱོད་
ཀྱིས་ཆོས་ཀྱི་བདག་མེད་མ་བསྟན་པར་ཐལ། ཁྱོད་ཐེག་དམན་གྱི་མདོ་ཡིན་པའི་ཕྱིར།
ཁྱབ་སྟེ། དྲང་ངེས་རྣམ་འབྱེད་ལས། རྣལ་འབྱོར་སྤྱོད་པ་པ་དང་དབུ་མ་རང་རྒྱུད་པ་
ཞེས་སོགས་གསུངས་པའི་ཕྱིར། ཟེར་ན་མ་ཁྱབ་སྟེ། ཐེག་དམན་ཐུན་མོང་མ་ཡིན་པའི་
སྡེ་སྣོད་ལས་ཆོས་ཀྱི་བདག་མེད་ཕྲ་མོ་མ་བསྟན་པའི་དོན་ཡིན་པའི་ཕྱིར། དེ་ལྟར་མ་
ཡིན་ན། སྲིད་པ་འཕོ་བའི་མདོ་ལས། མིང་ནི་གང་དང་གང་གིས་སུ། །ཆོས་རྣམས་གང་
དང་གང་བརྗོད་པ། །དེ་ལ་དེ་ནི་ཡོད་མ་ཡིན། །འདི་ནི་ཆོས་རྣམས་ཆོས་ཉིད་དོ། །ཞེས་
- 64 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གསུངས་པའི་མདོ་ཆོས་ཅན། ཆོས་ཀྱི་བདག་མེད་མ་བསྟན་པར་ཐལ། ཐེག་དམན་གྱི་
མདོ་ཡིན་པའི་ཕྱིར། ཁྱབ་པ་ཁས། དེ་བཞིན་དུ། འཇིག་རྟེན་དག་ན་ཀུན་རྫོབ་གང་ཅི་
ཡོད། །དེ་ཀུན་ཐུབ་པའི་ཞལ་གྱིས་མི་བཞེས་ཏེ། །གཟིགས་དང་གསན་ལ་བཞེད་པར་
མི་མཛད་པས། །དེ་ནི་ཞལ་གྱིས་མི་བཞེས་གང་ཇི་འཛིན། །ཞེས་པའི་དོན་གྱི་སྡེ་ཚན་
གྱི་མདོ་ཆོས་ཅན། དེར་ཐལ། དེའི་ཕྱིར། །
གཞན་ཡང་། འདི་ནི་དགེ་སློང་གཏུམ་བྱེད་ནི། །ས་ལ་བརྟེན་ཅིང་བསམ་གཏན་
མི་བྱེད་དོ། །ཞེས་སོགས་གཏུམ་བྱེད་ཀ་ཏ་ཡ་ན་ལ་གདམས་པའི་མདོ་ཆོས་ཅན། དེར་
ཐལ། དེའི་ཕྱིར། རྟགས་གསུམ་ག་གྲུབ་སྟེ། མདོ་གསུམ་པོ་དེ་ཉན་ཐོས་སྡེ་པ་ལ་
གྲགས་པའི་མདོ་ཡིན་པའི་ཕྱིར། འདོད་མི་ནུས་ཏེ། དེ་གསུམ་གྱིས་གཟུགས་འཛིན་
རྫས་གཞན་གྱིས་སྟོང་པའི་སྟོང་ཉིད་བསྟན་བྱའི་གཙོ་བོར་བྱས་ནས་བསྟན་པར་བྱང་ས་
ལས་བཤད་པའི་ཕྱིར་ཏེ། བྱང་ས་ལས། ཡིད་ཆེས་པའི་ལུང་གིས་ཀྱང་ཆོས་ཐམས་ཅད་
བརྗོད་དུ་མེད་པའི་ངོ་བོ་ཉིད་དུ་རིག་པར་བྱ་སྟེ། བཅོམ་ལྡན་འདས་ཀྱིས་སྲིད་པ་འཕོ་
བའི་མདོ་ལས། མིང་ནི་གང་དང་གང་གིས་སུ། །(༢༨ན)ཞེས་སོགས་དྲངས་ནས་
གསུངས་པའི་ཕྱིར་ཏེ། དྲང་ངེས་རྣམ་འབྱེད་ལས། དེའི་ཕྱིར་མིང་ནི་གང་དང་གང་གིས་
སུ་ཞེས་སོགས་ཉན་ཐོས་སྡེ་པ་ལ་གྲགས་པའི་མདོ་ཡིན་ཡང་དེ་དག་བཤད་པ་དང་དོན་
ཁྱད་པར་མེད་པ་མ་ཡིན་ཏེ། དཔེར་ན་ཕལ་ཆེར་སྡེ་པའི་ལུང་ལས་རྩ་བའི་རྣམ་པར་
ཤེས་པ་ཞེས་འབྱུང་བ་འདིར་ཀུན་གཞི་ལ་བཤད་པ་བཞིན་ནོ། །ཞེས་གསུངས་པའི་ཕྱིར།
གཉིས་པ་རང་ལུགས་ལ། འཁོར་ལོ་དང་པོ་གཉིས་དྲང་དོན་དུ་སྟོན་པའི་མདོའི་
ཚིག་དོན་བཤད་པ། ཐ་མ་ངེས་དོན་དུ་སྟོན་པའི་མདོའི་ཚིག་དོན་བཤད་པ་གཉིས། དང་
པོ་ལ་གཉིས་ལས། འཁོར་ལོ་དང་པོ་དྲང་དོན་དུ་སྟོན་པའི་མདོའི་ཚིག་དོན་བཤད་པ་
ནི། བཅོམ་ལྡན་འདས་ཞེས་པ་ནས། ནགས་སུ་ཞེས་པའི་བར་གྱི་འཁོར་ལོ་དང་པོ་སྐོར་
- 65 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བའི་སྟོན་པ་དང་། དུས་དང་གནས་རྣམས་བསྟན། ཉན་ཐོས་ཞེས་སོགས་ཀྱིས། ཆེད་དུ་
བྱ་བའི་གདུལ་བྱ་དེ་བསྟན། འཕགས་པ་ཞེས་སོགས་ཀྱིས་བདེན་བཞིའི་ཆོས་འཁོར་དེ་
བསྟན། དེ་ཡང་འཕགས་པའི་བདེན་པ་བཞིའི་རྣམ་པ་བསྟན་པས། ཞེས་པས་བརྗོད་བྱ་
དེ་བསྟན། ངོ་མཚར་རྨད་དུ་བྱུང་བ། ཞེས་སོགས་ཀྱིས་འཁོར་ལོ་དང་པོའི་ཆེ་བརྗོད་དེ་
བསྟན། དེ་ཡང་ཞེས་སོགས་ཀྱིས་ངེས་དོན་གྱི་མདོ་མ་ཡིན་པར་བསྟན། བླ་ན་མཆིས་པ་
ཞེས་སོགས་ཀྱིས་འདིའི་གོང་ན་ངེས་དོན་གྱི་མདོ་གཞན་ཡོད་པར་བསྟན། སྐབས་མཆིས་
པ། ཞེས་པས་སྒྲ་ཇི་བཞིན་པ་ལ་རྒོལ་བ་གཞན་གྱིས་ཀླན་ཀའི་གླགས་ཡོད་པར་བསྟན།
དྲང་བའི་དོན་ཞེས་པས་དྲང་དོན་གྱི་མདོར་བསྟན། རྩོད་པའི་གཞིའི་གནས་སུ་ཞེས་
སོགས་ཀྱིས་འདིའི་དོན་འདི་ལྟར་ཡིན་ཞེས་གསལ་བར་ཕྱེ་ནས་མ་བསྟན་པས་དོན་ལ་
མི་མཐུན་པའི་རྩོད་པ་འབྱུང་བར་བསྟན། དོན་བསྡུ་ན། ལྔ་སྡེ་ལ་གསུངས་པའི་བདེན་
བཞིའི་ཆོས་འཁོར་ཆོས་ཅན། ཁྱོད་གསུང་བ་པོའི་སྟོན་པ་དང་། དུས་དང་གནས་རྣམས་
བཞག་ཏུ་ཡོད་དེ། ཁྱོད་སྟོན་པ་ཤཱཀྱ་ཐུབ་པས་དུས་དང་པོར་ཝ་ར་ཎ་སིར་དྲང་སྲོང་སྨྲ་
བ་རི་དྭགས་ཀྱི་ནགས་སུ་གསུངས་པའི་ཕྱིར། ཁྱོད་ཀྱི་ཆེད་དུ་བྱ་བའི་གདུལ་བྱ་ཡོད་དེ།
ཉན་ཐོས་ཀྱི་རིགས་ཅན་བྱེ་བྲག་སྨྲ་བ་དང་མདོ་སྡེ་པ་རྣམས་ཁྱོད་ཀྱི་ཆེད་དུ་བྱ་བའི་
གདུལ་བྱ་ཡིན་པའི་ཕྱིར། ཁྱོད་ཀྱི་བརྗོད་བྱ་ཡོད་དེ། འཕགས་པའི་བདེན་པ་(༢༨བ)
བཞི་པོ་དེ་ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ལ་བླ་ན་མཆིས་པ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཀྱི་གོང་ན་ངེས་དོན་གྱི་མདོ་གཞན་ཡོད་པའི་ཕྱིར། ཁྱོད་ལ་སྐབས་
མཆིས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་སྒྲ་ཇི་བཞིན་པ་ལ་རྒོལ་བ་
གཞན་གྱིས་ཀླན་ཀའི་སྐབས་མཆིས་པའི་ཕྱིར། ཁྱོད་ལ་དྲང་བའི་དོན་ཞེས་བརྗོད་པའི་
རྒྱུ་མཚན་ཡོད་དེ། ཁྱོད་ཀྱི་དོན་གཞན་དུ་དྲང་དགོས་པའི་ཕྱིར། ཁྱོད་ལ་རྩོད་པའི་
གཞིའི་གནས་སུ་གྱུར་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་མཚན་ཉིད་
66 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
གསུམ་ལ་རང་གི་མཚན་ཉིད་ཀྱིས་ཡོད་མེད་གསལ་པོར་ཕྱེ་ནས་མ་བསྟན་པས་དོན་ལ་
མི་མཐུན་པའི་རྩོད་པ་འབྱུང་བའི་ཕྱིར། །
གཉིས་པ་འཁོར་ལོ་བར་པ་དྲང་དོན་དུ་སྟོན་པའི་མདོའི་ཚིག་དོན་བཤད་པ་ལ།
བཅོམ་ལྡན་འདས་ཞེས་པས་སྟོན་པ་དེ་བསྟན། ཆོས་རྣམས་ཀྱི་ངོ་བོ་ཉིད་མ་མཆིས་པ་
ཉིད་ལས་བརྩམས། ཞེས་སོགས་ཀྱིས་བརྗོད་བྱ་གང་ལས་བརྩམས་ནས་གསུངས་པ་
དེ་བསྟན། ཐེག་པ་ཆེན་པོ་ལ་ཞེས་སོགས་ཀྱིས་ཆེད་དུ་བྱ་བའི་གདུལ་བྱ་དེ་བསྟན།
སྟོང་པ་ཉིད་ཞེས་སོགས་ཀྱིས་བརྗོད་བྱ་སྟོན་ཚུལ་གྱི་ཁྱད་པར་དེ་བསྟན། ཆེས་ངོ་མཚར་
རྨད་དུ་ཞེས་སོགས་ཀྱི་ངོ་བོའི་ཆེ་བརྗོད་དེ་བསྟན། དེ་ཡང་ཞེས་སོགས་ཀྱི་དོན་སྔར་
བཞིན་ནོ། །དོན་བསྡུ་ན་འཁོར་ལོ་བར་པ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཀུན་
བརྟགས་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་མ་གྲུབ་ཅིང་། གཞན་
དབང་དང་ཡོངས་གྲུབ་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་གྲུབ་པ་དེ་
ཁྱོད་ཀྱི་བརྗོད་བྱ་ཡིན་པའི་ཕྱིར། ཁྱོད་ཀྱི་ཆེད་དུ་བྱ་བའི་གདུལ་བྱ་ཡོད་དེ། མདོ་སྡེ་
གཞན་གྱིས་མཚན་ཉིད་མེད་པའི་ཆོས་འཁོར་གྱི་དགོངས་པ་བཀྲལ་བ་ལ་མ་ལྟོས་པར་
དེའི་དགོངས་པ་རྫོགས་པར་རྟོགས་ནུས་པའི་གདུལ་བྱ་ཐེག་ཆེན་གྱི་རིགས་ཅན་དབང་
རྣོན་དེ་དེ་ཡིན་པའི་ཕྱིར། དེ་ལྟར་ཡང་རྣམ་བཤད་ལས། དེའི་ཆེད་དུ་བྱ་བའི་གདུལ་བྱ་
ནི་མདོ་གཞན་གྱིས་དགོངས་པ་བཀྲལ་བ་ལ་མི་ལྟོས་པར་དགོངས་པ་རྫོགས་པར་རྟོགས་
ཤིང་སྒྲ་ཇི་བཞིན་པར་མི་འཛིན་ལ། ཞེས་གསུངས་པའི་ཕྱིར། འཁོར་ལོ་བར་པ་འདིར་
ངོ་བོ་ཉིད་ཡོད་མེད་ཀྱི་དོན་སྒྲས་ཟིན་ལ་མ་བསྟན་ཏེ། འདིར་སྒྲས་ཟིན་ལ་ཆོས་ཐམས་
ཅད་རང་གི་མཚན་ཉིད་ཀྱིས་མ་གྲུབ་སྙམ་དུ་བསྟན་པའི་ཕྱིར། དེས་(༢༩ན)ན་དེ་འདྲའི་
རྣམ་གཞག་ཤུགས་ལ་བསྟན་པ་ཡིན་ཏེ། སྟོང་པ་ཉིད་སྨོས་པའི་རྣམ་པས། ཞེས་སོགས་
ལ་རྒྱ་ནག་གི་འགྲེལ་ཆེན་དུ་མི་མངོན་པའི་རྣམ་པས། ཞེས་དང་། དྲང་ངེས་རྣམ་འབྱེད་
- 67 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼ར༽
ལས། འཁོར་ལོ་ཕྱི་མ་གཉིས་ཀྱི་དགོངས་པ་ནི་གཅིག་ཡིན་ནོ། །ཞེས་དང༌། རྣམ་
བཤད་ལས། དྲང་བའི་དོན་ཡིན་ཡང་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་
འགྱུར་བ་མེད་པའི་ཡོངས་གྲུབ་ཀྱིས་བསྡུས་པའི་སྟོང་པ་ཉིད་རྒྱས་པར་གཏན་ལ་འབེབས་
པ་མདོ་སྡེ་རྣམས་ཀྱི་གཙོ་བོ་ཡིན་ཞིང་ཞེས་གསུངས་པའི་ཕྱིར། བླ་ན་མཆིས་པ་ཞེས་
སོགས་ཀྱི་དོན་སྔར་བཞིན་ནོ། །
གཉིས་པ་འཁོར་ལོ་ཐ་མ་ངེས་དོན་དུ་སྟོན་པའི་མདོའི་ཚིག་དོན་བཤད་པ་ལ།
བཅོམ་ལྡན་འདས་ཞེས་པས་འཁོར་ལོ་གསུམ་པ་གསུང་བ་པོའི་སྟོན་པ་དེ་བསྟན།
ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ཅེས་པས་བརྗོད་བྱ་དེ་བསྟན། ཐེག་པ་ཐམས་
ཅད་ཅེས་སོགས་ཀྱི་ཆེད་དུ་བྱ་བའི་གདུལ་བྱ་དེ་བསྟན། ལེགས་པར་རྣམ་པར་ཕྱེ་བ་
དང་ལྡན་པ་ཞེས་སོགས་ཀྱིས་བརྗོད་བྱ་སྟོན་ཚུལ་གྱི་ཁྱད་པར་དེ་བསྟན། ངོ་མཚར་ཞེས་
སོགས་ཀྱིས་ངོ་བོའི་ཆེ་བརྗོད་དང་བཅས་པ་དེ་བསྟན། བཅོམ་ལྡན་འདས་ཀྱིས་ཆོས་ཀྱི་
འཁོར་ལོ་བསྐོར་བ་འདི་ནི། ཞེས་སོགས་ཀྱིས་ངེས་དོན་གྱི་མདོར་བསྟན། བླ་ན་མ་
མཆིས་པ་ཞེས་པས་འདིའི་གོང་ན་ངེས་དོན་གྱི་མདོ་གཞན་མེད་པ་དེ་བསྟན། སྐབས་མ་
མཆིས་པ་ཞེས་པས་འདིའི་སྒྲ་ཇི་བཞིན་པ་ལ་རྒོལ་བ་གཞན་གྱིས་ཀླན་ཀའི་གླགས་མེད་
པ་དེ་བསྟན། ངེས་པའི་དོན་ཞེས་པས་སྒྲ་ཇི་བཞིན་པར་བསྟན། རྩོད་པའི་གཞིའི་
གནས་སུ་གྱུར་པ་མ་ལགས་ཞེས་པས། འདིར་མཚན་ཉིད་གསུམ་ལ་རང་གི་མཚན་
ཉིད་ཀྱིས་ཡོད་མེད་གསལ་བར་ཕྱེ་ནས་བསྟན་པས་དོན་ལ་མི་མཐུན་པའི་རྩོད་པ་མི་
འབྱུང་བ་དེ་བསྟན་ཏེ། དོན་བསྡུ་ན་འཁོར་ལོ་ཐ་མ་ཆོས་ཅན། ཁྱོད་ཀྱི་བརྗོད་བྱ་ཡོད་
དེ། ཀུན་བརྟགས་རང་གི་མཚན་ཉིད་ཀྱིས་མ་གྲུབ་ཅིང་གཞན་དབང་དང་ཡོངས་གྲུབ་
རང་གི་མཚན་ཉིད་ཀྱིས་གྲུབ་པའི་ཁྱད་པར་གསལ་བར་ཕྱེ་ནས་བསྟན་ཅིང་། རྣམ་པར་
མི་རྟོག་པའི་ཡེ་ཤེས་ཀྱི་དམིགས་པ་འགྱུར་བ་མེད་པའི་ཡོངས་གྲུབ་ཀྱིས་བསྡུས་པའི་
- 68 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སྟོང་པ་ཉིད་རྒྱས་པར་གཏན་ལ་འབེབས་པའི་ཕྱིར། དེའི་ཆེད་དུ་བྱ་བའི་གདུལ་བྱ་
ལ་ཐེག་པ་ཐམས་ཅད་ལ་(༢༩བ)ཡང་དག་པར་ཞུགས་པ་ཞེས་བརྗོད་པའི་རྒྱུ་མཚན་
ཡོད་དེ། དེ་ལ་ཐེག་པ་ཆེ་ཆུང་གི་རིགས་ཅན་གཉིས་ཀ་ཡོད་པའི་རྒྱུ་མཚན་གྱིས་དེ་ལྟར་
བརྗོད་པའི་ཕྱིར། དེ་ལྟར་ཡང་དྲང་ངེས་རྣམ་འབྱེད་ལས། སྔ་མ་གཉིས་ནི་ཐེག་པ་ཆེ་
ཆུང་སོ་སོ་བ་ཡིན་ལ་འདི་ནི་གཉིས་ཀའི་དབང་དུ་བྱས་པའོ། །ཞེས་གསུངས་པའི་ཕྱིར།
འཁོར་ལོ་ཐ་མ་ཆོས་ཅན། ཁྱོད་ལ་ལེགས་པར་རྣམ་པར་ཕྱེ་བ་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཀྱིས་ཀུན་བརྟགས་རང་གི་མཚན་ཉིད་ཀྱིས་མ་གྲུབ་ཅིང་གཞན་
དབང་དང་ཡོངས་གྲུབ་རང་གི་མཚན་ཉིད་ཀྱིས་གྲུབ་པའི་ཁྱད་པར་གསལ་བར་ཕྱེ་ནས་
བསྟན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། བླ་ན་མ་མཆིས་ཞེས་སོགས་ཀྱི་
དོན་སླའོ། །འདི་ནི་བླ་ན་མ་མཆིས་ཞེས་པའི་ཉེ་ཚིག་སྨོས་པའི་མདོའི་མཚན་གཞིར་
དོན་དམ་ཡང་དག་འཕགས་ཞུས་ཀྱི་ལེའུ་ལས་མཚན་ཉིད་གསུམ་ལ་བདེན་པར་ཡོད་
མེད་ཀྱི་ཁྱད་པར་གསལ་བར་ཕྱེ་ནས་སྟོན་པས་དེ་ཉིད་འཛིན་རིགས་ཀྱི་ལེའུ་གཞན་
རྣམས་དེར་མི་རིགས་པའི་ཕྱིར། དེ་ལྟར་དུ་རྣམ་བཤད་ལས་བཤད་པའི་ཕྱིར། དེས་ན་
འཁོར་ལོ་གསུམ་གྱིས་ཁྱད་པར་དུས་ཚིགས་ཀྱི་སྒོ་ནས་མི་འཇོག་པར་བརྗོད་བྱའི་ངོས་
ནས་འཇོག་པ་ཡིན་ཏེ། དྲང་ངེས་རྣམ་འབྱེད་ལས། འཁོར་ལོ་རིམ་པ་གསུམ་གསུངས་
པ་ནི། ཞེས་སོགས་གསུངས་པའི་ཕྱིར། །
འཁོར་ལོ་གསུམ་པོ་དེས་བདག་མེད་གཏན་ལ་
འབེབས་ཚུལ་བཤད་པ།
འཁོར་ལོ་གསུམ་པོ་དེས་བདག་མེད་གཏན་ལ་འབེབས་པའི་ཚུལ་ཡང་ཡོད་དེ།
འཁོར་ལོ་དང་པོས་རང་གི་ཆེད་དུ་བྱ་བའི་གདུལ་བྱ་ལ་གང་ཟག་གི་བདག་མེད་ཀྱི་
- 69 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་གཙོ་བོར་གཏན་ལ་འབེབས།
འཁོར་ལོ་བར་པས་རང་གི་ཆེད་དུ་བྱ་བའི་གདུལ་བྱ་ལ་ཆོས་ཀྱི་བདག་མེད་ཀྱི་དབང་དུ་
བྱས་པའི་མཚན་ཉིད་གསུམ་གྱི་རྣམ་གཞག་གཙོ་བོར་གཏན་ལ་འབེབས་པའི་ཕྱིར།
འཁོར་ལོ་ཐ་མས་རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གང་
ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་འཁོར་ལོ་
དང་པོའི་དགོངས་དོན་དུ་གཙོ་བོར་གཏན་ལ་འབེབས། དེས་རང་གི་ཆེད་དུ་བྱ་བའི་
གདུལ་བྱ་ཐེག་ཆེན་གྱི་རིགས་ཅན་ལ་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་
ཉིད་གསུམ་གྱི་རྣམ་གཞག་འཁོར་ལོ་བར་པའི་དགོངས་དོན་དུ་གཙོ་བོར་གཏན་ལ་
འབེབས་(༣༠ན)པའི་ཕྱིར། །
ཁོ་ན་རེ། འཁོར་ལོ་ཐ་མ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་
གྱི་རིགས་ཅན་མེད་པར་ཐལ། ཁྱོད་ཐེག་ཆེན་ཐུན་མོངས་མ་ཡིན་པའི་མདོ་ཡིན་པའི་
ཕྱིར་ཏེ། ཁྱོད་སེམས་ཙམ་པའི་ཐུན་མོང་མ་ཡིན་པའི་མདོ་ཡིན་པའི་ཕྱིར་ཏེ། ཁྱོད་
འཁོར་ལོ་ཐ་མ་ཡིན་པའི་ཕྱིར། ཁ་ཅིག །འདིར་མ་ཁྱབ་ཟེར། རང་ལུགས་ནི། མ་ཁྱབ་
མཚམས་ལ། སེམས་ཙམ་པ་ཡིན་ན་ཐེག་ཆེན་གྱི་རིགས་ཅན་ཡིན་དགོས་པར་ཐལ།
སེམས་ཙམ་པའི་ཐུན་མོང་མ་ཡིན་པའི་མདོ་ཡིན་ན་ཐེག་ཆེན་ཐུན་མོང་མ་ཡིན་པའི་མདོ་
ཡིན་དགོས་པའི་ཕྱིར། རྟགས་ཁས། འདོད་ན། གཟུགས་འཛིན་རྫས་གཞན་གྱིས་སྟོང་
པར་མངོན་སུམ་དུ་རྟོགས་པའི་ཉན་ཐོས་མཐོང་ལམ་པར་གྱུར་པའི་གྲུབ་མཐའ་སྨྲ་བའི་
གང་ཟག་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། རང་སྡེ་གྲུབ་མཐའ་སྨྲ་བ་
བཞི་པོ་གང་རུང་གང་ཞིག །ངོ་བོ་ཉིད་མེད་པར་སྨྲ་བ་ཡང་མ་ཡིན། བྱེ་བྲག་སྨྲ་བ་ཡང་
མ་ཡིན། མདོ་སྡེ་པ་ཡང་མ་ཡིན་པའི་ཕྱིར། དང་པོ་ཆོས་ཅན་གྱིས་གྲུབ། གཉིས་པ་གྲུབ་
སྟེ། ཐེག་ཆེན་གྱི་གང་ཟག་མ་ཡིན་པའི་ཕྱིར། ཁྱབ་སྟེ། སེམས་ཙམ་པ་ཡིན་ན་ཐེག་ཆེན་
- 70 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གང་ཟག་ཡིན་དགོས་པའི་ཕྱིར། རྟགས་ཁས། རྟགས་ཕྱི་མ་མ་གྲུབ་ན། ཆོས་ཀྱི་བདག་
མེད་མ་རྟོགས་པར་ཐལ། མ་གྲུབ་པ་དེའི་ཕྱིར། གཞན་ཡང་། བྱེ་བྲག་སྨྲ་བར་གྱུར་པའི་
བྱང་སེམས་ཚོགས་ལམ་པ་མེད་པར་ཐལ། བྱེ་བྲག་སྨྲ་བ་ཡིན་ན་ཐེག་དམན་གང་ཟག་
ཡིན་དགོས་པའི་ཕྱིར་ཏེ། སེམས་ཙམ་པ་ཡིན་ན་ཐེག་ཆེན་གང་ཟག་ཡིན་དགོས་པའི་
ཕྱིར། རྟགས་ཁས། །
ཁོ་ན་རེ། དེ་འདྲའི་ཉན་ཐོས་མཐོང་ལམ་པ་ཡིན་ན་སེམས་ཙམ་པ་ཡིན་དགོས་
པར་ཐལ། དེ་འདྲའི་གྲུབ་མཐའ་སྨྲ་བའི་ཉན་ཐོས་མཐོང་ལམ་པ་ཡིན་ན་སེམས་ཙམ་པ་
ཡིན་དགོས་པའི་ཕྱིར་ན་མ་ཁྱབ། འདོད་ན། གཟུགས་འཛིན་རྫས་གཞན་གྱིས་སྟོང་
པར་རྟོགས་པའི་གཟུགས་མེད་ཁམས་པའི་རྟེན་ཅན་གྱི་ཉན་ཐོས་མཐོང་ལམ་པ་ཆོས་
ཅན། དེར་ཐལ། དེའི་ཕྱིར། འདོད་ན། གྲུབ་མཐའ་སྨྲ་བའི་གང་ཟག་ཡིན་པར་ཐལ་
ལོ། །འདོད་ན། ངག་སྨྲ་བའི་གང་ཟག་ཡིན་པར་ཐལ་ལོ། །འདོད་ན། གཟུགས་མེད་
ཁམས་ན་ངག་ཡོད་པར་ཐལ་ལོ། །གཞན་ཡང་། ཁོ་ན་རེ། གཟུགས་འཛིན་རྫས་གཞན་
གྱིས་སྟོང་པར་རྟོགས་(༣༠བ)པའི་རང་རྒྱལ་མཐོང་ལམ་པ་དེ་སེམས་ཙམ་པ་ཡིན་པར་
ཐལ། དེ་འདྲའི་ཉན་ཐོས་མཐོང་ལམ་པར་གྱུར་པའི་གྲུབ་མཐའ་སྨྲ་བའི་གང་ཟག་དེ་དེ་
ཡིན་པའི་ཕྱིར་ན་མ་ཁྱབ། འདོད་ན། དེ་སེམས་ཙམ་པའི་གྲུབ་མཐའ་སྨྲ་བའི་གང་ཟག་
ཡིན་པར་ཐལ་ལོ། །འདོད་མི་ནུས་ཏེ། རང་རྒྱལ་གྲུབ་མཐའ་སྨྲ་བ་བཞི་པོ་གང་གི་ཡང་
ཁོངས་སུ་མ་འདུས་པའི་ཕྱིར། གཞན་ཡང་། གང་ཟག་རང་རྐྱ་ཐུབ་པའི་རྫས་ཡོད་ཀྱིས་
སྟོང་པར་མངོན་སུམ་དུ་རྟོགས་པའི་བྱང་སེམས་མཐོང་ལམ་པ་བྱེ་བྲག་སྨྲ་བ་ཡིན་པར་
ཐལ། དེ་འདྲའི་ཉན་ཐོས་མཐོང་ལམ་པར་གྱུར་པའི་གྲུབ་མཐའ་སྨྲ་བའི་གང་ཟག་དེ་
སེམས་ཙམ་པ་ཡིན་པའི་ཕྱིར། རྟགས་ཁས་ཟེར་ན་མ་ཁྱབ། །
ཁོ་ན་རེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་དེ་
- 71 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འཁོར་ལོ་དང་པོའི་དགོངས་པ་འཁོར་ལོ་ཐ་མས་གསལ་བར་ཕྱེ་བ་ལ་ལྟོས་ནས་འཁོར་
ལོ་དང་པོའི་དགོངས་པ་རྫོགས་པར་རྟོགས་དགོས་ཀྱི་གང་ཟག་ཡིན་པར་ཐལ། དེ་ཡོད་
པའི་ཕྱིར། འདོད་ན། དེ་འཁོར་ལོ་ཐ་མས་འཁོར་ལོ་དང་པོའི་དགོངས་པ་བཀྲལ་བ་ལ་
མ་ལྟོས་པར་འཁོར་ལོ་དང་པོའི་དགོངས་པ་རྟོགས་མི་ནུས་པའི་གང་ཟག་ཡིན་པར་ཐལ་
ལོ། །འདོད་ན། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ལས་འཁོར་ལོ་ཐ་མའི་
ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་དེ་དབང་པོ་རྟུལ་བར་ཐལ། འདོད་
པ་གང་ཞིག །ཅིག་ཤོས་ཀྱིས་དེ་ལ་མ་ལྟོས་པར་དེའི་དགོངས་པ་རྟོགས་ནུས་པའི་ཕྱིར།
འདོད་ན། དེ་ཆོས་ཅན། ཁྱོད་དེ་ལས་དབང་པོ་མི་རྟུལ་བར་ཐལ། ཁྱོད་འཁོར་ལོ་ཐ་
མའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར་ན་མ་ཁྱབ་སྟེ། འཁོར་ལོ་ཐ་མས་འཁོར་ལོ་
དང་པོའི་དགོངས་པ་བཀྲལ་ནས་སྟོན་དགོས་ཀྱི་འཁོར་ལོ་ཐ་མའི་ཆེད་དུ་བྱ་བའི་གདུལ་
བྱ་དེ་འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ལས་དབང་པོ་རྟུལ་བར་ཐལ། དེ་
ཆོས་ཅན་དེ་གང་ཞིག །ཅིག་ཤོས་ཀྱིས་དེ་ལ་མ་ལྟོས་པར་འཁོར་ལོ་དང་པོའི་དགོངས་
པ་རྟོགས་ནུས་པའི་ཕྱིར། འདོད་མི་ནུས་ཏེ། ཁྱོད་ཐེག་ཆེན་གྱི་རིགས་ཅན་ཡིན་པའི་
ཕྱིར་ཏེ། ཁྱོད་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁྱབ་པ་ཁས།
ཁོ་ན་རེ། འཁོར་ལོ་ཐ་མས་རང་གི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་
ཅན་ལ་རང་གི་བསྟན་བྱའི་གཙོ་(༣༡ན)བོར་གྱུར་པའི་ཆོས་ཀྱི་བདག་མེད་ཕྲ་མོ་བསྟན་
བྱའི་གཙོ་བོར་བྱས་ནས་བསྟན་པར་ཐལ། དེ་ཡོད་པ་གང་ཞིག །དེས་ཆོས་ཀྱི་བདག་
མེད་ཕྲ་མོ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར། འདོད་ན། དེ་ཆོས་ཀྱི་
བདག་མེད་བསྒོམ་བྱའི་གཙོ་བོར་བྱེད་པར་ཐལ་ལོ། །འདོད་ན། དེས་ཤེས་སྒྲིབ་སྤང་
བྱའི་གཙོ་བོར་བྱེད་པར་ཐལ་ལོ། །འདོད་མི་ནུས་ཏེ། ཐེག་དམན་གྱི་རིགས་ཅན་ཡིན་
པའི་ཕྱིར་ན་རྩ་བར་མ་ཁྱབ་སྟེ། འཁོར་ལོ་དང་པོས་རང་གི་ཆེད་དུ་བྱ་བའི་གདུལ་བྱ་བྱེ་
- 72 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བྲག་སྨྲ་བ་ལ་རང་གི་བསྟན་བྱའི་གཙོ་བོར་གྱུར་པའི་སྤྱི་མཚན་དངོས་མེད་དུ་བསྟན་
པར་ཐལ། དེ་ཡོད་པ་གང་ཞིག །དེས་སྤྱི་མཚན་དངོས་མེད་དུ་བསྟན་བྱའི་གཙོ་བོར་
བྱས་ནས་བསྟན་པའི་ཕྱིར། ཁྱབ་པ་ཁས། དང་པོ་གྲུབ་སྟེ། དེའི་ཆེད་དུ་བྱ་བའི་གདུལ་
བྱ་བྱེ་མདོ་གཉིས་ཀ་ཡོད་པའི་ཕྱིར། གཉིས་པ་གྲུབ་སྟེ། དེས་མདོ་སྡེ་པའི་འདོད་པ་ལྟར་
གྱི་སྤྱི་མཚན་དངོས་པོར་མེད་ཅིང་རང་མཚན་བདེན་གྲུབ་ཏུ་བསྟན་བྱའི་གཙོ་བོར་བྱས་
ནས་བསྟན་པའི་ཕྱིར། དེ་
ཁོ་ན་རེ། དེ་འདྲའི་བྱེ་བྲག་སྨྲ་བ་མེད་དེ། འདུས་བྱས་མི་རྟག་པར་རྟོགས་པའི་བྱེ་
བྲག་སྨྲ་བ་མེད་པའི་ཕྱིར་ཏེ། བྱེ་བྲག་ཏུ་སྨྲ་བས་འདུས་བྱས་རྣམས་ཕྱིས་འབྱུང་གི་འཇིག་
རྒྱུས་དོན་གྱིས་འཇིག་པར་འདོད་པའི་ཕྱིར། ཞེས་ཟེར་ན་མི་འཐད་དེ། དེ་ལྟར་ན་བྱེ་
བྲག་སྨྲ་བར་གྱུར་པའི་ལམ་ཞུགས་ཀྱི་གང་ཟག་མེད་པར་ཐལ་བ་དང་། རྣམ་འགྲེལ་
ལས། ངེས་པས་ལྟོས་པ་འགོག་པའི་རྟགས་ཡང་དག་བཤད་པ་མི་འཐད་པར་ཐལ་བའི་
སྐྱོན་ཡོད་པའི་ཕྱིར། །
ཁོ་ན་རེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་དེ་
ཆོས་ཅན། ཁྱོད་ཀྱིས་ཆོས་ཀྱི་བདག་མེད་ཀྱི་དབང་དུ་བྱས་པའི་ངོ་བོ་ཉིད་གསུམ་གྱི་
རྣམ་གཞག་དེ་འཁོར་ལོ་བར་པའི་དགོངས་པར་དངོས་སུ་རྟོགས་པའི་ཤུགས་ལ་གང་
ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་རྟོགས་
པར་ཐལ། ཁྱོད་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁྱབ་སྟེ།
དྲང་ངེས་རྣམ་འབྱེད་ལས། ཕུང་པོ་ལ་སོགས་པ་གཞན་དབང་དང་ཞེས་སོགས་གསུངས་
པའི་ཕྱིར་ན་མ་ཁྱབ་སྟེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་
ཅན་དེས་ཆོས་ཀྱི་བདག་མེད་ཀྱི་ཡོངས་གྲུབ་ཐེག་ཆེན་གྱི་མདོའི་དོན་དུ་དངོས་སུ་གོ་
བའི་ཤུགས་ལ་གང་ཟག་(༣༡བ)གི་བདག་མེད་ཀྱི་ཡོངས་གྲུབ་ཐེག་དམན་གྱི་མདོའི་



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དོན་དུ་གོ་བར་ཐལ། ལུང་དེའི་ཕྱིར། ཁྱབ་པ་ཁས། འདོད་ན། དེའི་རྒྱུད་ལ་དེ་འདྲའི་བློ་
གཅིག་ཡོད་པར་ཐལ་ལོ། །འདོད་ན། དེའི་རྒྱུད་ལ་ཆོས་ཀྱིས་བདག་མེད་དངོས་སུ་
རྟོགས་པའི་ཤུགས་ལ་གང་ཟག་གི་བདག་མེད་རྟོགས་པའི་བློ་ཅིག་ཡོད་པར་ཐལ་ལོ། །
ཁོ་ན་རེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་དེ་
ཆོས་ཅན། ཁྱོད་འཁོར་ལོ་ཐ་མའི་མདོ་ལ་ལྟོས་ནས་འཁོར་ལོ་བར་པའི་དགོངས་པ་
རྫོགས་པར་རྟོགས་ནུས་ཀྱི་གང་ཟག་ཡིན་པར་ཐལ། ཁྱོད་འཁོར་ལོ་ཐ་མའི་ཆེད་དུ་བྱ་
བའི་གདུལ་བྱ་ཡིན་པའི་ཕྱིར་ན་མ་ཁྱབ་སྟེ། སྲིད་པ་འཕོ་བའི་མདོའི་ཆེད་དུ་བྱ་བའི་
གདུལ་བྱ་ཐེག་དམན་གྱི་རིགས་ཅན་ཆོས་ཅན། ཁྱོད་སྲིད་པ་འཕོ་བའི་མདོའི་དགོངས་
པ་རྫོགས་པར་སྟོན་རུང་གི་གདུལ་བྱ་ཡིན་པར་ཐལ། དེའི་ཆེད་དུ་བྱ་བའི་གདུལ་བྱ་
ཡིན་པའི་ཕྱིར། ཁྱབ་པ་ཁས། འདོད་ན། སྟོང་ཉིད་དངོས་སུ་སྟོན་རུང་གི་གདུལ་བྱ་
ཡིན་པར་ཐལ་ལོ། །དེས་ན་དེའི་རྟོགས་ཚུལ་དེ་དངོས་ཤུགས་ཀྱིས་རྟོགས་ཚུལ་མ་ཡིན་
ཏེ། ཐར་ལམ་གསལ་བྱེད་ལས། དོན་གྱི་ཤུགས་ཀྱིས་སྒྲ་དེ་ནི་འཇིག་པར་རྟོགས་པའི་
བློ་སྐྱེ་བར་འགྱུར་རོ། །ཞེས་པ་དང་མཐུན་པའི་རྟོགས་ཚུལ་ཡིན་པའི་ཕྱིར། ཁོ་ན་རེ།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཡིན་ན་ཐེག་ཆེན་གྱི་རིགས་ཅན་ཡིན་དགོས་
པར་ཐལ། རྣམ་བཤད་ལས། མདོ་སྡེ་དགོངས་འགྲེལ་ལྟ་བུས་དེའི་དགོངས་པ་གསལ་
བར་ཕྱེ་ནས་བསྟན་དགོས་པའི་རིགས་ཅན་རྣམས་ནི་ཐེག་པ་ཆེན་པོའི་རིགས་ཅན་ཡིན་
ཡང་སྔ་མ་ལས་དབང་པོ་དམན་པ་ཡིན་ལ། ཞེས་དང༌། དྲང་ངེས་རྣམ་འབྱེད་ལས།
ཐེག་པ་ཆེན་པོའི་རིགས་ཅན་ཡིན་ཡང་རང་གི་མཚན་ཉིད་ཀྱིས་གྲུབ་པས་སྟོང་པའི་རང་
བཞིན་མེད་པ་ལས་འབྲས་དང་འཆིང་གྲོལ་སོགས་བཞག་ས་མེད་པར་འགྲོ་བ་ལ་ནི།
ཞེས་སོགས་གསུངས་པའི་ཕྱིར་ན་མ་ཁྱབ་སྟེ། དེའི་དོན་འཁོར་ལོ་ཐ་མས་འཁོར་ལོ་
བར་པའི་དགོངས་པ་གསལ་བར་ཕྱེ་ནས་སྟོན་དགོས་ཀྱི་འཁོར་ལོ་ཐ་མའི་ཆེད་དུ་བྱ་
-74 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བའི་གདུལ་བྱ་ཡིན་ན་ཐེག་ཆེན་གྱི་རིགས་ཅན་ཡིན་དགོས་པ་ལུང་དེའི་དོན་ཡིན་པའི་
ཕྱིར། དེས་ན་དྲང་ངེས་རྣམ་འབྱེད་ཀྱི་ལུང་དོན་ཁོ་བོས་བཤད་པར་བྱ་སྟེ། འཁོར་ལོ་ཐ་
མའི་ཆེད་དུ་བྱ་བའི་གདུལ་བྱ་ལ་ཐེག་པ་ཐམས་ཅད་ལ་ཡང་དག་པར་ཞུགས་པ་ཞེས་
བརྗོད་པའི་(༣༢ན)རྒྱུ་མཚན་ཡོད་དེ། འཁོར་ལོ་ཐ་མ་ཐེག་པ་ཆེ་ཆུང་གི་མདོ་གཉིས་
ཀའི་དགོངས་པ་ཐུན་མོང་དུ་གཙོ་བོར་འགྲེལ་པ་ལ་ཞུགས་པས་དེ་ལ་དེ་ལྟར་བརྗོད་
པའི་ཕྱིར། འཁོར་ལོ་ཐ་མས་ཐེག་པ་ཆེ་ཆུང་གི་མདོ་གཉིས་ཀའི་དགོངས་པ་ཐུན་མོང་
དུ་གཙོ་བོར་བཀྲལ་བ་ཡིན་ཏེ། འཁོར་ལོ་ཐ་མ་འདིར་ཕུང་པོ་ལ་སོགས་པ་གཞན་
དབང་། དེ་ལ་གཟུགས་འཛིན་རྫས་ཐ་དད་པའི་ཆོས་ཀྱི་བདག་ཏུ་སྒྲོ་འདོགས་པ་ཀུན་
བརྟགས། དེ་དེས་སྟོང་པ་གཟུགས་འཛིན་རྫས་ཐ་དད་ཀྱིས་སྟོང་པའི་ཆོས་ཀྱི་བདག་
མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་ཐེག་ཆེན་གྱི་མདོའི་
དོན་དུ་དངོས་སུ་བཀྲལ་ནས། ཕུང་པོ་ལ་སོགས་པ་གཞན་དབང་། དེ་ལ་གང་ཟག་གི་
བདག་ཏུ་སྒྲོ་འདོགས་པ་ཀུན་བརྟགས། དེ་དེས་སྟོང་པ་གང་ཟག་གི་བདག་མེད་ཀྱི་
ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་དེ་ཙམ་ཞིག་ཐེག་དམན་གྱི་
མདོའི་དོན་དུ་གཙོ་བོར་ཤུགས་ལ་བཀྲལ་བའི་ཕྱིར། འཁོར་ལོ་ཐ་མས་དང་པོ་གཉིས་
ཀྱི་དགོངས་པ་ཐུན་མོང་དུ་བཀྲལ་བ་ཡིན་ཏེ། དགོངས་འགྲེལ་ལས། བཅོམ་ལྡན་
འདས་ཀྱིས་རྣམ་གྲངས་དུ་མར་ཞེས་སོགས་ཀྱི་སྐབས་སུ་འགལ་སྤོང་ཇི་ལྟར་ཞུས་པ་དེ་
བཞིན་དུ། ལན་གྱི་སྐབས་སུ་ཡང་འཁོར་ལོ་བར་པར་དེ་ལྟར་གསུངས་པའི་དགོངས་
གཞི། དགོས་པ། དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དགོངས་པ་ཅན་དུ་
གཙོ་བོར་དངོས་སུ་བཀྲལ་ནས། དང་པོར་དེ་ལྟར་གསུངས་པའི་དགོངས་གཞི་དགོས་
པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དགོངས་པ་ཅན་དུ་གཙོ་བོར་ཤུགས་
ལ་བཀྲལ་བའི་ཕྱིར། དེ་ལྟར་དྲང་ངེས་རྣམ་འབྱེད་ལས། དེས་ནི་རང་གི་མཚན་ཉིད་
- 75-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡོད་ པ་ སོགས་ སུ་གསུངས་པ་ཡང་ཅི་ལ་དགོངས་ནས་གསུངས་པ་དོན་གྱིས་ཞུས་
སོ། །ཞེས་གསུངས་པའི་ཕྱིར། །
དྲང་ངེས་ཀྱི་མདོའི་འདོད་ཚུལ་བཤད་པ།
གཉིས་པ་དྲང་ངེས་ཀྱི་མདོའི་འདོད་ཚུལ་བཤད་པ་ལ། སྤྱིར་བཤད་པ་དང་། སོ་
སོར་བཤད་པ་གཉིས། དང་པོ་ནི། མདོའི་དོན་ལ་ཤིང་རྟ་ཆེན་པོ་རྣམས་ཀྱི་བཞེད་པ་མི་
འདྲ་བ་དུ་མ་བྱུང་སྟེ། འཕགས་པ་ཐོགས་མེད་ཀྱིས་ཐེག་པ་ཆེན་པོའི་རིགས་ཅན་རྗེས་
སུ་གཟུང་བའི་ཕྱིར་དུ་འཁོར་ལོ་ཐ་མའི་རྗེས་སུ་འབྲངས་ནས་རྣམ་པར་རིག་པ་ཙམ་གྱི་
ཤིང་རྟའི་སྲོལ་(༣༢བ)ཕྱེ་བ་ལྟར་ན། མདོ་འདི་ལས་འཁོར་ལོ་གསུམ་གྱིས་དྲང་ངེས་
འདི་ལྟར་ཕྱེ་བ་སྒྲ་ཇི་བཞིན་པ་ཡིན་ཡང་། འཕགས་པ་ཐོགས་མེད་ཀྱིས་རྒྱུད་བླ་མའི་
འགྲེལ་པར་བཀྲལ་བ་དང་། སངས་རྒྱས་བསྐྱངས་དང་འཇིགས་བྲལ་ཟླ་བ་གྲགས་པས་
མགོན་པོ་ཀླུ་སྒྲུབ་ཀྱི་དགོངས་པ་བཀྲལ་བ་ལྟར་ན། དགོངས་འགྲེལ་སྒྲ་ཇི་བཞིན་པ་མ་
ཡིན་པའི་དྲང་དོན་གྱི་མདོ་དང་། འདིར་བསྟན་འཁོར་ལོ་བར་པས་ངེས་དོན་གྱི་མདོ་
དང༌། འཁོར་ལོ་དང་པོ་ལ་དྲང་ངེས་ཀྱི་ཆ་གཉིས་ཡོད་པར་བཞེད། ཞི་འཚོ་ཡབ་སྲས་
ཀྱིས་ཀླུ་སྒྲུབ་ཀྱི་དགོངས་པ་བཀྲལ་བ་ལྟར་ན་དགོངས་འགྲེལ་སྒྲ་ཇི་བཞིན་པ་མ་ཡིན་
ཞིང་དེ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་བསྒྲུབས་
པའི་དབུ་མ་པའི་བཀར་བཞེད་དོ། །
གཉིས་པ་ནི། སེམས་ཙམ་པའི་ལུགས་དང༌། བོད་ཁ་ཅིག་གི་ལུགས་བཤད་པའོ། །
དང་པོ་ནི། སྒྲ་ཇི་བཞིན་དུ་ཁས་བླང་དུ་རུང་བའི་མདོ་ངེས་དོན་གྱི་མདོའི་མཚན་ཉིད།
སྒྲ་ཇི་བཞིན་དུ་ཁས་བླང་དུ་མི་རུང་བའི་མདོ། དྲང་དོན་གྱི་མདོའི་མཚན་ཉིད། འཁོར་
ལོ་དང་པོ་ལ་དྲང་དོན་གྱི་མདོས་ཁྱབ། ཐ་མ་ལ་ངེས་དོན་གྱི་མདོས་ཁྱབ་པ་ཁས་ལེན་ཏེ།
- 76 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དགོངས་འགྲེལ་ལས་འཁོར་ལོ་གསུམ་གྱི་དྲང་ངེས་འདི་ལྟར་ཕྱེ་བ་སྒྲ་ཇི་བཞིན་པ་ཡིན་
པའི་ཕྱིར། དེས་ན་འཁོར་ལོ་དང་པོར་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་
པར་གསུངས་པའི་དགོངས་གཞི་ཡོད་དེ། ཆོས་ཐམས་ཅད་ཡོད་པ་ཙམ་ལ་དགོངས་
པའི་ཕྱིར། དགོས་པ་ཡོད་དེ། ཉན་ཐོས་ཀྱི་རིགས་ཅན་བྱེ་བྲག་སྨྲ་བ་དང་མདོ་སྡེ་པ་
རྣམས་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ།
ཀུན་བརྟགས་རང་གི་མཚན་ཉིད་ཀྱིས་མ་གྲུབ་པའི་ཕྱིར། དེ་བཞིན་དུ་འཁོར་ལོ་བར་
པར་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་གསུངས་པའི་མདོའི་དགོངས་
གཞི་ཡོད་དེ། ཀུན་བརྟགས་མཚན་ཉིད་ངོ་བོ་ཉིད་མེད་པ། གཞན་དབང་སྐྱེ་བ་ངོ་བོ་
ཉིད་མེད་པ། ཡོངས་གྲུབ་དོན་དམ་པར་ངོ་བོ་ཉིད་མེད་པ་ལ་དགོངས་ནས་དེ་ལྟར་
གསུངས་པའི་ཕྱིར། དགོས་པ་ཡོད་དེ། ཐེག་ཆེན་གྱི་རིགས་ཅན་སེམས་ཙམ་པ་དབང་
རྣོན་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། དངོས་ལ་གནོད་བྱེད་ཡོད་དེ།
གཞན་དབང་དང་ཡོངས་གྲུབ་བདེན་གྲུབ་ཡིན་པའི་ཕྱིར། དེ་བཞིན་དུ་འཁོར་ལོ་བར་
པར་ཆོས་ཐམས་ཅད་སྐྱེ་བ་མེད་(༣ ༣ན)པ་སོགས་སུ་གསུངས་པའི་དགོངས་གཞི་ཡོད་
དེ། ཀུན་བརྟགས་དང་ཡོངས་གྲུབ་ལ་དགོངས་པའི་ཕྱིར། དགོས་པ་སྔར་བཞིན།
དངོས་ལ་གནོད་བྱེད་ཡོད་དེ། གཞན་དབང་རང་གི་རྒྱུ་རྐྱེན་ལ་བརྟེན་ནས་སྐྱེས་པའི་
ཕྱིར། དབུ་སེམས་ཀྱི་ཤིང་རྟ་ཆེན་པོ་རྣམས་ཀྱིས་ཡུམ་གྱི་མདོའི་དྲང་ངེས་ཀྱི་ཁྱད་པར་མི་
འདྲ་ཡང་ཡུམ་གྱི་མདོ་གྲུབ་དོན་གཉིས་པའི་སྐབས་ནས་བསྟན་པའི་འཁོར་ལོ་བར་པའི་
མཚན་གཞིར་བཞེད་པ་ལ་ཁྱད་པར་མེད་དེ། འཕགས་པ་ཐོགས་མེད་ཀྱིས་རྣམ་པར་
རིག་པ་ཙམ་གྱི་ཤིང་རྟའི་སྲོལ་ཕྱེ་བའི་རྗེས་སུ་འབྲང་བའི་སེམས་ཙམ་པ་རྣམས་ཀྱིས་
ཡུམ་གྱི་མདོ་འདིར་བཤད་པའི་འཁོར་ལོ་གཉིས་པའི་མཚན་གཞིར་བཞེད་ཅིང་སེམས་
ཙམ་པའི་བཀར་བཞེད། ཐལ་འགྱུར་བ་རྣམས་དང༌། ལེགས་ལྡན་འབྱེད་དང་། ཡེ་
- 77 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཤེས་སྙིང་པོ། ཞི་འཚོ་ཡབ་སྲས་འཕགས་སེང་ཡབ་སྲས་ལ་སོགས་པའི་རང་རྒྱུད་པ་
རྣམས་ཀྱིས་ཀྱང་། ཡུམ་གྱི་མདོ་འདིར་བཤད་པའི་འཁོར་ལོ་གཉིས་པའི་མཚན་གཞིར་
བཤད་པའི་ཕྱིར། །
གཉིས་པ་ནི། བོད་ཁ་ཅིག །མདོ་སྡེ་དགོངས་འགྲེལ་ལས་འཁོར་ལོ་གསུམ་གྱི་
དྲང་ངེས་ཕྱེ་བ་འདི་དབུ་མ་པའི་སྐབས་སུ་སྒྲ་ཇི་བཞིན་པར་བཞེད་ལ། འཁོར་ལོ་ཐ་
མའི་མཚན་གཞིར་མདོ་སྡེ་དགོངས་འགྲེལ་དང་། དེ་བཞིན་གཤེགས་པའི་སྙིང་པོའི་
མདོ་དང་འཕགས་པ་དཔལ་འཕྲེང་གིས་ཞུས་པའི་མདོ་རྣམས་བཞེད་ཅེས་ཟེར་ཞིང་།
མདོ་དེ་དག་གིས་དོན་དམ་བདེན་པ་སྒྲུབ་པ་རང་དབང་བའི་རྟག་པ་དང་། ཀུན་བརྟགས་
དང་གཞན་དབང་འཁྲུལ་པའི་བློས་རློམ་སྟེ་བཞག་ཅིང་རང་གི་ངོས་ནས་གྲུབ་པ་ཅུང་
ཟད་ཀྱང་མེད་པར་བསྟན་ཞེས་ཟེར་ཞིང་། ཁྱད་པར་ཕྱི་མ་འདི་ཤེར་ཕྱིན་གྱི་མདོ་ལས་
བརྗོད་བྱའི་གཙོ་བོར་བྱས་ནས་བསྟན་པར་འདོད་པ་མི་འཐད་དེ། མདོ་སྡེ་དགོངས་
འགྲེལ་དུ། གཞན་དབང་ཡོངས་གྲུབ་བདེན་གྲུབ་དང་མཐར་ཐུག་ཐེག་པ་གསུམ་དུ་
བསྟན་ལ། དེ་བཞིན་གཤེགས་པའི་སྙིང་པོའི་མདོ་དང་། འཕགས་པ་དཔལ་འཕྲེང་གི་
མདོ་ལ་སོགས་པས་ཆོས་ཐམས་ཅད་བདེན་པས་སྟོང་ཞིང་དྲི་མ་རྣམས་བློ་བུར་བ་ཡིན་
པ་དང་། མཐར་ཐུག་ཐེག་པ་གཅིག་ཏུ་གྲུབ་པར་བསྟན་པར་ཐེག་པ་ཆེན་པོ་རྒྱུད་བླ་
མས་ལེགས་པར་གྲུབ་པའི་ཕྱིར། །
གཞན་ཡང་། དེ་བཞིན་གཤེགས་པའི་སྙིང་པོའི་མདོ་(༣ ༣བ)ལས་དོན་དམ་
བདེན་པ་བདེན་གྲུབ་ཏུ་བསྟན་པ་རྒྱུད་བླ་མས་བཀྲལ་བ་ཡིན་པར་ཐལ། གནས་ལུགས་
ཀྱི་དོན་རྟོགས་པའི་ཚུལ་རྒྱུད་བླ་མའི་འགྲེལ་པར་ཤེར་ཕྱིན་གྱི་མདོ་ལ་ཞལ་འཕངས་
མཛད་པ་གང་ཞིག །ཤེར་ཕྱིན་གྱི་མདོ་ལས་རང་སྟོང་འབའ་ཞིག་གསུངས་པའི་ཕྱིར།
ཁོ་ན་རེ། དགོངས་འགྲེལ་ལས་འཁོར་ལོ་གསུམ་གྱི་དྲང་ངེས་འདི་ལྟར་ཕྱེ་བ་སྒྲ་ཇི་
- 78 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བཞིན་པར་བྱས་ནས་རྒྱས་འབྲིང་བསྡུས་གསུམ་ཐ་མ་དང་། མདོ་སྡེ་དགོངས་འགྲེལ་
འཁོར་ལོ་བར་པའི་མཚན་གཞིར་བཞེད་པ་མི་འཐད་དེ། དགོངས་འགྲེལ་ལས་འཁོར་
ལོ་བར་པའི་སྐབས་སུ་ཐེག་པ་ཆེན་པོ་ལ་ཡང་དག་པར་ཞུགས་པ། ཞེས་དང་། ཡུམ་
རྒྱས་པར་དེའི་ཚེ་ལྷའི་བུ་བརྒྱ་སྟོང་ཚད་མེད་པ་ནམ་མཁའ་ལ་མེ་ཏོག་གཏོར་ནས་སྐད་
མཐུན་པར་འདི་སྐད་དུ། ཀྱེ་ཀྱེ་དེ་རིང་བདག་ཅག་ལ་སོགས་པས་འཛམ་བུ་གླིང་དུ་ཆོས་
ཀྱི་འཁོར་ལོ་གཉིས་པ་བསྐོར་བ་མཐོང་ངོ་ཞེས་སྨོས་སོ། །ཞེས་གསུངས་པའི་ཕྱིར། །
ཁ་ཅིག །སྐྱོན་མེད་དེ། ཆོས་ཀྱི་འཁོར་ལོ་གཉིས་པ་ཞེས་པས་སྐབས་དང་པོའི་
མདོ་ལ་དགོངས་པའི་ཕྱིར་ཞེས་ཟེར་བ་མི་འཐད་དེ། མངོན་པར་རྟོགས་པའི་རྒྱན་གྱི་
སྣང་བ་ལས་ཆོས་ཀྱི་འཁོར་ལོ་གཉིས་པ་ཞེས་པ་ནས་དང་པོར་ཝ་ར་ཎ་སིར་ཆོས་ཀྱི་
འཁོར་ལོ་བསྐོར་བ་ལ་ལྟོས་པའོ། །ཞེས་གསུངས་པའི་ཕྱིར། །
ཁ་ཅིག །དུས་དང་པོར་འགྲེལ་ཆེན་ལས། སྟོན་པ་སངས་རྒྱས་པའི་ཕྱི་ལོ་བྱ་རྒོད་
ཕུང་པོའི་རིར་ཤེར་ཕྱིན་གྱི་མདོ་གསུངས་པར་འཆད་པ་མི་འཐད་དེ། ཤེར་ཕྱིན་གྱི་
མདོའི་གླེང་གཞིའི་འཁོར་དུ་གྱུར་པའི་ཀུན་དགའ་བོ་ཡོད་པ་གང་ཞིག །དེའི་ཚེ་དེས་
བསྙེན་པར་རྫོགས་མ་ཟིན་པའི་ཕྱིར། ཟེར་བ་རྣམས་ནི་མ་བརྟགས་པའི་འཆལ་གཏམ་
ཡིན་ཏེ། བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་དང་པོར་གསུངས་པའི་འཁོར་དུ་ཀུན་
དགའ་བོ་མེད་ཀྱང་། ཕྱིས་ཤེར་ཕྱིན་གྱི་མདོའི་གླེང་གཞིའི་འཁོར་དུ་ཀུན་དགའ་བོ་ཡོད་
པར་མི་འགལ་ཏེ། དང་པོར་ཝ་ར་ཎ་སིར་ལྔ་སྡེ་ལ་བདེན་བཞིའི་ཆོས་འཁོར་གསུངས་
པའི་གླེང་གཞིའི་འཁོར་དུ་ཀུན་དགའ་བོ་མེད་ཀྱང་དེས་བཅོམ་ལྡན་འདས་ལ་བདེན་
བཞིའི་ཆོས་འཁོར་ཕྱིས་ཐོས་པས་བདེན་བཞིའི་ཆོས་འཁོར་གྱི་བཀའ་བསྡུ་མཛད་པའི་
ཚེ། འདི་སྐད་བདག་གིས་ཐོས་པ་དུས་གཅིག་ན་ཞེས་གསུངས་པ་མི་འགལ་བ་བཞིན་
ནོ། །ཐལ་(༣༤ན)རང་གི་ལུགས་ནི་འོག་ཏུ་འཆད་དོ། །
- 79 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཉིས་པ་དེའི་དོན་ཇི་ལྟར་འགྲེལ་པའི་ཚུལ་ལ། དེ་ཙམ་ཞིག་ཏུ་ནི་ཕུང་པོ་ལ་
སོགས་པ་ཡོད་པས་ཞེས་སོགས་ཀྱི་སྐབས་སུ་གསུམ་ལས། དང་པོ་ནི། ཁ་ཅིག །
གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་
རྟོགས་པ་ལ་བརྟེན་ནས་རྣམ་རིག་ཙམ་དུ་འཇུག་པར་བཤད་པ་མི་འཐད་པར་ཐལ། རྣམ་
རིག་ཙམ་དུ་འཇུག་པ་ལ། གཟུགས་གཟུགས་འཛིན་དབང་ཤེས་དང་རྫས་གཞན་གྱིས་
སྟོང་པར་རྟོགས་དགོས་པ་གང་ཞིག །གཟུགས་གཟུགས་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་མ་གྲུབ་པར་རྟོགས་ན། གཟུགས་གཟུགས་འཛིན་དབང་ཤེས་
དང་རྫས་གཞན་དུ་མེད་པར་རྟོགས་པས་མ་ཁྱབ་པའི་ཕྱིར། ཟེར་བ་མི་འཐད་དེ།
གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་
རྟོགས་པ་ལ་བརྟེན་ནས་གཟུགས་འཛིན་རྫས་གཞན་དུ་སྣང་བའི་ཤེས་པ་འཁྲུལ་ཤེས་
སུ་རྟོགས་པ་དེ་འབྱུང་བ་གང་ཞིག །གཟུགས་འཛིན་རྫས་ཐ་དད་དུ་སྣང་བའི་ཤེས་པ་
འཁྲུལ་ཤེས་སུ་རྟོགས་པའི་གང་ཟག་ཡིན་ན། གཟུགས་གཟུགས་འཛིན་དབང་ཤེས་
དང་རྫས་གཞན་གྱི་སྟོང་པར་རྟོགས་པའི་གང་ཟག་ཡིན་དགོས་པའི་ཕྱིར། རྟགས་བུད།
ཁ་ཅིག །མདོ་སྡེ་པས། རྗེས་དཔག་ཚད་མའི་གཞལ་བྱ་སྤྱི་མཚན་རང་གི་མཚན་ཉིད་
ཀྱིས་མ་གྲུབ་པར་རྟོགས་ཏེ། དེས་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་
རྟོགས་པའི་ཕྱིར། དེས་དེ་རང་མཚན་མ་ཡིན་པར་རྟོགས་པའི་ཕྱིར་ཏེ། དེས་དེ་དངོས་
པོ་མ་ཡིན་པར་རྟོགས་པའི་ཕྱིར་ཏེ། དེས་དེ་དངོས་མེད་དུ་རྟོགས་པའི་ཕྱིར། ཞེས་ཟེར་
ན། མདོ་སྡེ་པས་རང་མཚན་དང་རང་གི་མཚན་ཉིད་ཀྱིས་གྲུབ་པ་གཉིས་དོན་གཅིག་ཏུ་
ཁས་ལེན་པར་ཐལ། དེས་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་ཁས་ལེན་
པའི་ཕྱིར་ཏེ། དེས་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་རྟོགས་པའི་ཕྱིར།
རྟགས་ཁས། འདོད་ན། མདོ་སྡེ་པས་གཟུགས་གཟུགས་ཞེས་པའི་སྒྲ་འཇུག་པའི་འཇུག་
- 80 -



ས
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གཞིར་རང་མཚན་དུ་ཁས་ལེན་པར་ཐལ། དེས་དེ་དེར་རང་གི་མཚན་ཉིད་ཀྱིས་གྲུབ་
པར་ཁས་ལེན་པའི་ཕྱིར་ཏེ། དོན་སྨྲ་སྡེ་གཉིས་(༣༤བ)ཀྱིས་གཟུགས་གཟུགས་ཞེས་
པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་ན་དེ་དག་ཡོད་པར་
འཇོག་མི་ཤེས་པའི་ཕྱིར་ཏེ། དྲང་ངེས་རྣམ་འབྱེད་ལས། དོན་སྨྲ་གཉིས་ཀྱིས་གཟུགས་
སོགས་རྟོག་པའི་ཞེན་གཞི་དང་བརྡ་འདོགས་པའི་གནས་སུ་རང་མཚན་གྱིས་གྲུབ་པ་
ཁེགས་ན་དེ་དག་ཡོད་པར་འཇོག་མི་ཤེས་ཏེ་ཚད་མ་པ་ལ་གྲགས་པའི་རང་མཚན་ནི་
མ་ཡིན་ནོ། །ཞེས་གསུངས་པའི་ཕྱིར། རྩ་བར་འདོད་ན། དེས་དེ་དེར་དོན་དམ་པར་
གྲུབ་པར་ཁས་ལེན་པར་ཐལ། འདོད་པ་གང་ཞིག །དེས་དོན་དམ་པར་དོན་བྱེད་ནུས་
པ་རང་མཚན་གྱི་དོན་ལྡོག་ཏུ་ཁས་ལེན་པའི་ཕྱིར། འདོད་ན། དེས་དེ་དོན་དམ་པར་
རྗོད་བྱེད་ཀྱི་སྒྲའི་བརྗོད་བྱར་ཁས་ལེན་པར་ཐལ་ལོ། །གཞན་ཡང་། དེས་སྤྱི་མཚན་
རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ། དེས་གཟུགས་གཟུགས་ཞེས་
པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་
ཏེ། དྲང་ངེས་རྣམ་འབྱེད་ལས། གང་ལ་བརྡ་འདོགས་པའི་དངོས་ཀྱི་ཡུལ་དེར་ཞེས་
སོགས་གསུངས་པའི་ཕྱིར། །
གཞན་ཡང་། དེས་སྤྱི་མཚན་རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ།
དེས་དེ་ཆོས་བདག་ཏུ་ཁས་ལེན་པའི་ཕྱིར་ཏེ། དེས་ཆོས་བདག་ཏུ་ཁས་ལེན་པའི་ཕྱིར་
ཏེ། ཆོས་བདག་ཁས་ལེན་པའི་རང་སྡེ་གྲུབ་མཐའ་སྨྲ་བའི་གང་ཟག་ཡོད་པའི་ཕྱིར་ཏེ།
དྲང་ངེས་རྣམ་འབྱེད་ལས། ཆོས་བདག་གྲུབ་མཐས་ཡོད་པར་ཁས་ལེན་ན་ཞེས་སོགས་
གསུངས་པའི་ཕྱིར་དང༌། སྟོང་ཐུན་ལས། དེ་ཡང་བྱེ་བྲག་སྨྲ་བ་དང་མདོ་སྡེ་པ་གཉིས་ཀྱི་
ལུགས་ལ་ཐེག་པ་ཆེན་པོ་བཀར་མི་འདོད་ཅིང་ཐེག་དམན་གྱི་སྡེ་སྣོད་ལས་ཆོས་ཀྱི་
བདག་མེད་བསྟན་པར་ཡང་ཁས་མི་ལེན་པས་ཞེས་སོགས་གསུངས་པའི་ཕྱིར། གཞན་
- 81 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡང་། དེས་ཆོས་བདག་ཁས་ལེན་པར་ཐལ། དེས་གཟུགས་བདེན་གྲུབ་ཏུ་ཁས་ལེན།
དེས་གཟུགས་ཕྱི་རོལ་དོན་དུ་ཡང་ཁས་ལེན། གཟུགས་གཟུགས་འཛིན་རྟོག་པའི་ཞེན་
གཞིར་རང་གི་མཚན་ཉིད་ཀྱིས་གྲུབ་པར་ཡང་ཁས་ལེན་པ་གང་ཞིག །དེ་དག་ལས་
གཞན་པའི་ཆོས་བདག་མ་བཤད་པའི་ཕྱིར།
གཉིས་པ་རང་ལུགས་ནི། མདོ་སྡེ་པ་དེ་གཟུགས་སོགས་ཆོས་ཐམས་ཅད་ངོ་བོ་
དང་ཁྱད་པར་དུ་བརྟགས་པའི་ངོར་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པ་(༣༥ན)འགོག་པའི་ཕྱོགས་སྔ་སྨྲ་བ་པོ་ཡིན་ཞིང་མདོ་སྡེ་པས་གཟུགས་
སོགས་འདུས་བྱས་དང་འདུས་མ་བྱས་ཀྱི་ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པར་ཁས་ལེན་ཏེ། དེ་དག་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་ཁས་ལེན་པའི་ཕྱིར། ཆོས་ཐམས་ཅད་རང་འཛིན་རྟོག་པའི་ཞེན་གཞིར་
རང་གི་མཚནཉིད་ཀྱིས་མ་གྲུབ་ན་དོན་སྨྲ་གཉིས་ཀྱིས་དེ་དག་ཡོད་པར་འཇོག་མི་ཤེས་
པའི་ཕྱིར་ཏེ། དྲང་ངེས་རྣམ་འབྱེད་ལས། གཟུགས་སོགས་རང་གི་མཚན་ཉིད་ཀྱིས་གྲུབ་
པར་འཛིན་པའི་གྲུབ་མཐའི་ཁས་ལེན་ཀྱང་ཉན་ཐོས་སྡེ་པ་ལ་ཡོད་དོ། །ཞེས་པ་དང་།
གཟུགས་སོགས་རྟོག་པའི་ཞེན་གཞི་དང་། བརྡ་འདོགས་པའི་གནས་སུ་ཞེས་སོགས་
གསུངས་པའི་ཕྱིར། །
གསུམ་པ་རྩོད་པ་སྤོང་བ་ལ། ཁོ་ན་རེ། མདོ་སྡེ་པས་གཟུགས་སོགས་ངོ་བོ་དང་
ཁྱད་པར་གྱི་གཞིར་རང་གི་མཚན་ཉིད་ཀྱིས་གྲུབ་པར་རྟོག་པ་ལ་སྣང་བ་དེ་རང་གི་
མཚན་ཉིད་ཀྱིས་གྲུབ་པར་ཁས་ལེན་པར་ཐལ། དེས་ཆོས་ཐམས་ཅད་རང་གི་མཚན་
ཉིད་ཀྱིས་གྲུབ་པར་ཁས་ལེན་པའི་ཕྱིར། རྟགས་ཁས། འདོད་ན། སྟོང་ཐུན་ལས།
གཟུགས་སོགས་ངོ་བོ་དང་ཁྱད་པར་གྱི་ཐ་སྙད་ཀྱི་གཞིར་རང་གི་མཚན་ཉིད་ཀྱིས་གྲུབ་
པར་རྟོག་པ་ལ་སྣང་བའི་སྣང་བ་ཙམ་ནི་རང་གི་མཚན་ཉིད་ཀྱིས་མ་གྲུབ་པའི་སྒྲོ་བཏགས་
- 82 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སུ་མདོ་སྡེ་པས་ཀྱང་གྲུབ་ཟིན་ཅིང་། ཞེས་དང་། དེ་ཡང་མདོ་སྡེ་པ་དག་གི་ལུགས་ལ་སྔོན་
པོ་གཟུགས་ཡིན་པར་རང་གི་མཚན་ཉིད་ཀྱིས་གྲུབ་ཅིང་།ཞེས་དང་། ཐལ་འགྱུར་བའི
་ལུགས་འཆད་པ་ན་མདོ་སྡེ་པའི་ལུགས་ལ་རང་ངོས་ནས་གྲུབ་པ་ཙམ་གྱིས་རང་གི་
མཚན་ཉིད་ཀྱིས་གྲུབ་པར་མི་འགྲོའོ། །ཞེས་གསུངས་པ་མི་འཐད་པར་ཐལ་ལོ་ཟེར་ན་
མ་ཁྱབ། སྐྱོན་མེད་དེ། རྗེ་ཡབ་སྲས་ལ་དགོངས་པ་མི་མཐུན་པ་མེད་ཀྱང་གསུང་གི་
ཚིག་ཟིན་ལ་མི་མཐུན་པ་འགའ་རེ་འདུག་པ་རྣམས་ལ་རྗེའི་དགོངས་པ་གསལ་བར་
གསུངས་ཟིན་རྣམས་སྒྲ་ཇི་བཞིན་དུ་ཁས་ལེན་པའི་ཕྱིར། དེ་ལྟར་མ་ཡིན་ན་ཐལ་འགྱུར་
བའི་སྐབས་སུ་ཊིཀ་ཆེན་ལས། སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་
བས་སྣང་ནས་མཁྱེན་དགོས་སོ། །དེ་ཡང་རྣམ་པ་མ་ཤར་བར་མཁྱེན་པ་འདི་པའི་
ལུགས་མིན་པ་ནི་རིགས་པ་དྲུག་ཅུ་བའི་འགྲེལ་པར་གསལ་བར་བཤད་དོ། །(༣༥བ)
ཞེས་དང་། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མི་རུང་བའི་
ཕྱིར། ཞེས་སོགས་ཀྱིས་སངས་རྒྱས་ཀྱི་ཡེ་ཤེས་ལ་ཤུགས་རྟོགས་མེད་པར་བཤད་པ་མི་
འཐད་པར་ཐལ། སྤྱོད་འཇུག་དར་ཊིཀ་ཏུ་སངས་རྒྱས་ཀྱི་ཡེ་ཤེས་ཀྱིས་སངས་རྒྱས་ཀྱི་
ཡེ་ཤེས་ཤུགས་ལ་རྟོགས་པར་བཤད་པའི་ཕྱིར། འཁོར་གསུམ། གཞན་ཡང་། རྣམ་པ་
མ་ཤར་བར་རྟོགས་པ་འདི་པའི་ལུགས་མ་ཡིན་པ་ཞེས་སོགས་བཤད་པ་མི་འཐད་པ་
ཐལ། སྟོང་ཐུན་ལས་རང་གིས་རང་ཉིད་དངོས་སུ་རིག་ན། རྣམ་པ་མ་ཤར་བར་རིག་
དགོས་སོ། །ཞེས་ཁོ་བོས་བཟློག་སྟེ་སྨྲ་ཡི་གནོད་བྱེད་སྟོན་ཅིག །ཅེས་གསུངས་པའི་
ཕྱིར། འཁོར་གསུམ། དེ་བཞིན་དུ། རང་རྒྱུད་པའི་ལུགས་ལ་འཕགས་པ་ལ་སྟོང་ཉིད་
རྟོགས་པས་ཁྱབ་པར་ཐལ། སྟོང་ཐུན་ལས། རང་རྒྱུད་པའི་ལུགས་ལ་ཡང་འཕགས་པ་
ལ་སྟོང་ཉིད་རྟོགས་པས་ཁྱབ་པར་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ།
རྣམ་བཤད་ལས། དབུ་མ་ཐལ་འགྱུར་བ་བཞེད་པ་ལྟར་ཉན་ཐོས་ཀྱི་མཐོང་ལམ་ཐོབ་པ་
- 83 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་
ལ་ཡང་ངེས་པར་སྟོང་ཉིད་མངོན་སུམ་དུ་རྟོགས་པ་དགོས་པ་ལྟར་མི་བཞེད་ཀྱང་། ཞེས་
གསུངས་པའི་ཕྱིར། །
ཁོ་ན་རེ། ཐར་ལམ་གསལ་བྱེད་ལས། དཔེར་བརྗོད་ན། རྟོག་པ་ལ་བུམ་པ་མ་
ཡིན་པ་ལས་ལོག་པར་སྣང་བ་རང་གི་མཚན་ཉིད་ཀྱིས་གྲུབ་པ་བཀག་པ་ན་རང་གི་
མཚན་ཉིད་ཀྱིས་གྲུབ་པའི་བུམ་པ་མ་ཡིན་པ་ལས་ལོག་པར་སྣང་བ་ཡང་ཁེགས་ནས་
འཇོག་མི་ཤེས་པར་འགྱུར་ལ། ཞེས་དང་། ཡང་སྤྱི་མཚན་རྟོག་པ་ལ་རང་གི་མཚན་ཉིད་
ཀྱིས་གྲུབ་པར་སྣང་ཞིང་། སྣང་བ་ལྟར་རང་གི་མཚན་ཉིད་ཀྱིས་གྲུབ་པར་མ་ཁེགས་ན།
དེ་ཀུན་རྫོབ་ཏུ་མི་འགྲུབ་པས་དེ་འགོག་པའི་རྣམ་གཞག་རྒྱས་པར་འཆད་ཅིང་ཞེས་
གསུངས་པ་དེ་དག་མདོ་སྡེ་པའི་ལུགས་མ་ཡིན་པར་ཐལ། མདོ་སྡེ་པས་གཞི་གྲུབ་ན་
རང་གི་མཚན་ཉིད་ཀྱིས་གྲུབ་པས་ཁྱབ་པ་ཁས་ལེན་པའི་ཕྱིར་ཞེ་ན་སྐྱོན་མེད་དེ། ལུང་
དང་པོའི་དོན་ནི་རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དོན་དམ་པར་
གྲུབ་པ་བཀག་ན། དོན་དམ་པར་གྲུབ་པའི་བུམ་པ་མ་ཡིན་པ་ལས་ལོག་པར་སྣང་བ་
ཡང་ཁེགས་ནས་འཇོག་མ་ཤེས་པའི་དོན་ནོ། །ཕྱི་མའི་དོན་ནི། སྤྱི་མཚན་རྟོག་པ་ལ་
རང་གི་མཚན་ཉིད་ཀྱིས་གྲུབ་པར་(༣༦ན)སྣང་བ་ལྟར་སྤྱི་མཚན་རང་གི་མཚན་ཉིད་
ཀྱིས་མ་གྲུབ་ཅེས་པའི་དོན་ཡིན་ལ་དེ་ལྟར་དུ་མདོ་སྡེ་པས་ཀྱང་འདོད་པའི་ཕྱིར། དེས་
ན་དྲང་ངེས་རྣམ་འབྱེད་ལས། དགོངས་འགྲེལ་ལས་གཞན་དབང་ངོ་བོ་དང་ཁྱད་པར་དུ་
ཀུན་བརྟགས་པའི་ངོ་བོར་རང་གི་མཚན་ཉིད་ཀྱིས་གྲུབ་པ་མེད་པས་མཚན་ཉིད་ངོ་བོ་
ཉིད་མེད་པ་ཆོས་ཀྱི་བདག་མེད་དུ་བཤད་པའི་ཤུགས་ཀྱིས་གཞན་དབང་ལ་ངོ་བོ་དང་
ཁྱད་པར་དུ་བཏགས་པ་རང་གི་མཚན་ཉིད་ཀྱིས་གྲུབ་པར་འཛིན་པ་ཆོས་ཀྱིས་བདག་
འཛིན་དུ་བསྟན་ལ་ཞེས་དང་། དེ་ལྟར་ན་ཆོས་རྣམས་ངོ་བོ་དང་ཁྱད་པར་དུ་བཏགས་པ་
རང་གི་མཚན་ཉིད་ཀྱིས་གྲུབ་པར་འཛིན་པའི་ཆོས་ཀྱི་བདག་འཛིན་གྱིས་འཇིག་ལྟའི་རྩ་
- 84 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བ་བྱེད་པར་བཞེད་ལ། ཞེས་གསུངས་པ་མི་འཐད་པར་ཐལ། གཟུགས་སོགས་ངོ་བོ་དང་
ཁྱད་པར་དུ་བཏགས་པ་རང་གི་མཚན་ཉིད་ཀྱིས་ཡོད་པར་འཛིན་པ་ཆོས་ཀྱི་བདག་
འཛིན་མ་ཡིན་པའི་ཕྱིར། མ་གྲུབ་ན། གཟུགས་སོགས་ངོ་བོ་དང་ཁྱད་པར་དུ་བཏགས་
པ་རང་གི་མཚན་ཉིད་ཀྱིས་མ་གྲུབ་པ་ཆོས་ཀྱི་བདག་མེད་ཕྲ་མོ་ཡིན་པར་ཐལ། མ་
གྲུབ་པ་དེའི་ཕྱིར། འདོད་ན། དེ་ཆོས་ཅན། མདོ་སྡེ་པས་ཁྱོད་ཚད་མས་མ་གྲུབ་
པར་ཐལ་ལོ། །
ཁ་ཅིག །གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
གྲུབ་པར་ཐལ། དེ་དེར་གཞན་དབང་ཡིན་པའི་ཕྱིར་ཏེ། དེ་དེར་ཡོད། དེ་དེར་ཀུན་
བརྟགས་ཀྱང་མ་ཡིན། དེ་དེར་ཡོངས་གྲུབ་ཀྱང་མ་ཡིན་པའི་ཕྱིར། ཕྱི་མ་གཉིས་མ་གྲུབ་
ན། དེ་དེར་རྟག་པ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། གཟུགས་རྟག་པ་
ཡིན་པའི་དུས་ཡོད་པར་ཐལ་ལོ་ཟེར་ན་མ་ཁྱབ་སྟེ། དེ་དེར་ཀུན་བརྟགས་ཡིན་པར་
ཐལ། དེ་དེར་སྤྱི་མཚན་ཡིན་པའི་ཕྱིར་ཏེ། གཟུགས་གཟུགས་ཞེས་པའི་སྒྲ་འཇུག་པའི་
འཇུག་གཞིར་སྤྱི་མཚན་ཡིན་པའི་ཕྱིར་ཏེ། དེ་དེར་ཡོད། དེ་དེར་རང་མཚན་མ་ཡིན་
པའི་ཕྱིར་ཏེ། དེ་རྗོད་བྱེད་ཀྱི་སྒྲའི་བརྗོད་བྱའི་རང་མཚན་མ་ཡིན་པའི་ཕྱིར་ཏེ། དེ་དོན་
དམ་པར་རྗོད་བྱེད་ཀྱི་སྒྲའི་བརྗོད་བྱར་རང་མཚན་མ་ཡིན་པའི་ཕྱིར་ཏེ། དེ་དོན་དམ་
པར་རྗོད་བྱེད་ཀྱི་སྒྲའི་བརྗོད་བྱ་མ་ཡིན་པའི་ཕྱིར་ཏེ། རྣམ་འགྲེལ་ལས། བརྗོད་བྱ་ཉིད་
ཕྱིར་དེ་དངོས་མིན། །ཞེས་སོགས་གསུངས་པའི་ཕྱིར། །
༈ དངོས་པོའི་དེ་(༣༦བ)ཁོ་ན་ཉིད་སློབ་དཔོན་སྐུ་མཆེད་ཀྱིས་བཀྲལ་བའི་ཚུལ་
དེ་ལྟར་བྱས་ན། ཞེས་སོགས་ཀྱིས་སྐབས་སུ་གསུམ་ལས། དང་པོ་ལ་ཁ་ཅིག །འགལ་
སྤོང་ཞུས་པའི་གཞིའི་འཁོར་ལོ་དང་པོས་གཟུགས་ཕྱི་རོལ་དོན་དུ་མ་བསྟན་ཞེ་ན་མི་
འཐད་དེ། དགོངས་འགྲེལ་ལས་གསུངས་པའི་འཁོར་ལོ་དང་པོས་གཟུགས་ཕྱི་རོལ་
- 85 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དོན་དུ་བསྟན་པའི་ཕྱིར་ཏེ། དྲང་ངེས་དཔྱོད་པའི་གཞིའི་འཁོར་ལོ་དང་པོས་གཟུགས་
ཕྱི་རོལ་དོན་དུ་བསྟན་པའི་ཕྱིར་ཏེ། དྲང་ངེས་རྣམ་འབྱེད་ལས། འཁོར་ལོ་དང་པོ་ལས་
ཕྱི་རོལ་གྱི་དབང་དུ་བྱས་པའི་གཟུང་འཛིན་གཉིས་གསུངས་པ་དྲང་དོན་དུ་འགྲེལ་པའི་
དགོངས་གཞི་ནི་ཞེས་གསུངས་པའི་ཕྱིར། ཁོ་ན་རེ། གཟུགས་སོགས་རང་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་སྟོན་པའི་མདོ་ཡིན་ན། གཟུགས་ཕྱི་
རོལ་དོན་དུ་སྟོན་པའི་མདོ་ཡིན་དགོས་པར་ཐལ། འགལ་སྤོང་ཞུས་པའི་གཞིའི་འཁོར་
ལོ་དང་པོས་གཟུགས་ཕྱི་རོལ་དོན་དུ་བསྟན་པའི་ཕྱིར་ན་མ་ཁྱབ། འདོད་ན། གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་
རྟོག་པ་ཡིན་ན་གཟུགས་ཕྱི་རོལ་དོན་དུ་འཛིན་པའི་རྟོག་པ་ཡིན་དགོས་པར་ཐལ། འདོད་
པའི་ཕྱིར། ཁ་ཅིག །འཁོར་ལོ་དང་པོའི་བསྟན་དོན་གྱི་གཙོ་བོ་ཡིན་ན་ཡོད་པས་ཁྱབ་
ཟེར་ན། ཕྱི་རོལ་གྱི་དོན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡིན་
པའམ། དོན་སྣང་གི་བག་ཆགས་ཀྱི་དབང་གིས་དོན་སྣང་གི་ཤེས་པ་སྐྱེ་བ་གང་རུང་
ཡིན། ཕྱི་མ་མ་ཡིན་པའི་ཕྱིར། དང་པོ་གྲུབ་སྟེ། མདོ་དེའི་སྒྲས་ཟིན་གྱི་དོན་མདོ་དེའི་
བསྟན་དོན་གྱི་གཙོ་བོ་ཡིན་གྱིས། མདོ་དེའི་དགོངས་གཞི་མདོ་དེའི་བསྟན་དོན་གྱི་གཙོ་
བོ་མ་ཡིན་པའི་ཕྱིར། གཉིས་པ་གྲུབ་སྟེ། དོན་སྣང་གི་བག་ཆགས་ཀྱི་དབང་གིས་དོན་
སྣང་གི་ཤེས་པ་སྐྱེ་བར་གཙོ་བོར་དངོས་སུ་སྟོན་དགོས་ཀྱི་འཁོར་ལོ་དང་པོའི་ཆེད་དུ་བྱ་
བའི་གདུལ་བྱ་མེད་པའི་ཕྱིར་ཏེ། ཕྱི་དོན་མེད་པར་བདེན་ཞེན་གྱིས་འདོད་པའི་འཁོར་
ལོ་དང་པོའི་ཆེད་དུ་བྱ་བའི་གདུལ་བྱ་མེད་པའི་ཕྱིར། གཞན་ཡང་། ཕྱི་དོན་ཡོད་པར་
སྟོན་པའི་འཁོར་ལོ་དང་པོའི་སྒྲས་ཟིན་གྱི་དོན་ཕྱི་དོན་ཡོད་པ་དེ་མདོ་དེའི་བསྟན་དོན་
གྱི་གཙོ་བོ་ཡིན་ལ། དེའི་དགོངས་གཞི་ཀུན་གཞི་རྣམ་ཤེས་ཀྱི་(༣༧ན)སྟེང་གི་དོན་
སྣང་གི་རྣམ་ཤེས་སྐྱེས་པའི་ནུས་པ་དེ་མདོ་དེའི་བསྟན་དོན་གྱི་གཙོ་བོ་མ་ཡིན་པའི་ཁྱད་
- 86 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
པར་འཐད་དེ། དྲང་ངེས་རྣམ་འབྱེད་ལས། འདི་ལྟར་མིག་གི་རྣམ་ཤེས་རྣམ་སྨིན་གྱི་
བག་ཆགས་ཞེས་བྱ་བ་རང་གི་ས་བོན་སྨིན་པ་གང་ལས་བྱུང་བའི་ས་བོན་དེར་སྣང་བ་
ལ་དགོངས་ནས་ཞེས་གསུངས་པའི་ཕྱིར། །
ཁ་ཅིག །འཁོར་ལོ་དང་པོའི་བསྟན་དོན་གྱི་གཙོ་བོ་ཡིན་ན་མེད་པས་ཁྱབ་ཟེར་ན།
བདེན་པ་བཞི་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཕགས་པའི་བདེན་
པ་བཞིའི་རྣམ་པ་བསྟན་པས་ཞེས་གསུངས་པའི་ཕྱིར། དེ་བཞིན་དུ་ཕྱི་དོན་ཡོད་པར་
སྟོན་དགོས་ཀྱི་གདུལ་བྱའི་ངོར་ཕྱི་དོན་ཡོད་པ་ཆོས་ཅན། དེར་ཐལ། དེའི་ཕྱིར། རྟགས་
གྲུབ་སྟེ། འཁོར་ལོ་དང་པོས་ཕྱི་རོལ་གྱི་དོན་བསྟན་པ་དེ་གདུལ་བྱའི་བསམ་པའི་དབང་
གིས་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། དང་པོར་ཝ་ར་ཎ་སིར། ཞེས་
གསུངས་པའི་ཕྱིར། འདིའི་དོན་ལ་ཁ་ཅིག །འདི་ཐལ་འགྱུར་བའི་གྲུབ་མཐར་ཤོར་བ་
ཡིན་པས་སྐབས་འདིར་ཁས་མི་ལེན་ནོ། །ཞེས་ཟེར་རོ། །འོ་ན། ཐལ་འགྱུར་བས།
འཁོར་ལོ་དང་པོར་ཕུང་པོ་ལ་སོགས་པའི་ཆོས་ལས་ཉུང་ཤས་ཤིག་མ་གཏོགས་པ་བདེན་
པར་གྲུབ་པ་མ་བཀག་པར་བཞེད་པར་ཐལ། དམ་བཅའ་འཐད་པའི་ཕྱིར། འདོད་ན་
དེས་འཁོར་ལོ་དང་པོར་ཆོས་ཐམས་ཅད་བདེན་མེད་དུ་བསྟན་པར་མི་བཞེད་པར་ཐལ་
ལོ། །འདོད་མི་ནུས་ཏེ། དེས་དེར་ཕུང་སོགས་ཀྱི་ཆོས་རྣམས་བདེན་པར་མེད་པ་ཆོས་
ཀྱི་བདག་མེད་ཕྲ་མོ་དང་གང་ཟག་བདེན་པར་མེད་པ་གང་ཟག་གི་བདག་མེད་ཕྲ་མོར་
བསྟན་པར་བཞེད་པའི་ཕྱིར། ཐལ་འགྱུར་བའི་སྐབས་ཀྱི་ཊི་ཀ་ལས། འཁོར་ལོ་དང་
པོར་ཡང་མི་རྟག་སོགས་བསྟན་པ་དྲང་བའི་དོན་ཡིན་ཡང་གང་ཟག་དང་ཆོས་ལ་བདག་
མེད་པའི་སྟོང་པ་ཉིད་ཕྲ་མོ་བསྟན་པ་རྣམས་ནི་ངེས་པའི་དོན་དང་ཞེས་གསུངས་པའི་
ཕྱིར། གཞན་ཡང་། ཐལ་འགྱུར་བས་འཁོར་ལོ་དང་པོས་ཉི་ཚེ་བའི་སྟོང་ཉིད་ཙམ་ཞིག་
བསྟན་པར་བཞེད་པར་ཐལ། དེས་འཁོར་ལོ་དང་པོས་ཆོས་ཐམས་ཅད་ཀྱི་སྟོང་ཉིད་
- 87 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བསྟན་པར་མི་བཞེད་པའི་ཕྱིར་ཏེ། དེས་དེར་ཕུང་སོགས་ཉུང་ཤས་ཅིག་གི་སྟོང་ཉིད་
བསྟན་པར་བཞེད་པའི་ཕྱིར། རྟགས་ཁས། གཞན་ཡང་། དེས་འཁོར་ལོ་དང་པོ་
བསྐོར(༣༧བ)བའི་ཚེ་ལྔ་སྡེ་དང་ལྷ་བརྒྱ་སྟོང་སོགས་ཀྱིས་ཀྱང་ཆོས་ཐམས་ཅད་ཀྱི་སྟོང་
ཉིད་མ་རྟོགས་པར་ཉུང་ཤས་ཅིག་གི་སྟོང་ཉིད་རྟོགས་པར་བཞེད་པར་ཐལ། རྟགས་
སྔར་བཞིན། འདོད་ན། དེས་དེའི་ཆེད་དུ་བྱ་བའི་གདུལ་བྱ་དགྲ་བཅོམ་པ་ལ་ཆོས་
ཐམས་ཅད་བདེན་མེད་དུ་རྟོགས་མི་དགོས་པར་ཕུང་སོགས་ལས་ཉུང་ཤས་ཅིག་གི་
བདེན་མེད་རྟོགས་པས་ཆོག་པར་བཞེད་པར་ཐལ། རྟགས་སྔར་བཞིན། གཞན་
ཡང་། ཐལ་འགྱུར་བས་ཐེག་པ་ཆེ་ཆུང་གི་སྡེ་སྣོད་ལས་ཆོས་ཀྱི་བདག་མེད་རྒྱས་པར་
བསྟན་མ་བསྟན་དང༌། ཐེག་པ་ཆེ་ཆུང་གི་གང་ཟག་གིས་ཆོས་ཀྱི་བདག་མེད་རྫོགས་
པར་སྒོམ་མི་སྒོམ་གསུངས་པའི་དོན་དེ་ཐེག་དམན་གྱི་སྡེ་སྣོད་ལས་ཤེས་བྱའི་ཕྱོགས་
འགའ་ཞིག་བདེན་མེད་དུ་བསྟན་ཀྱང་ཤེས་བྱ་ཐམས་ཅད་བདེན་མེད་དུ་མ་བསྟན་པ་
དང་། ཐེག་དམན་པ་ཤེས་བྱའི་ཕྱོགས་འགའ་ཞིག་བདེན་མེད་དུ་རྟོགས་པ་ཡོད་ཀྱང་
ཤེས་བྱ་ཐམས་ཅད་བདེན་མེད་དུ་མ་རྟོགས་པའི་དོན་དུ་འདོད་པར་ཐལ། དེས་ཐེག་
དམན་གྱི་སྡེ་སྣོད་ལས་ཕུང་སོགས་ཉུང་ཤས་ཅིག་མ་གཏོགས་ཆོས་ཐམས་ཅད་བདེན་
མེད་དུ་མ་བསྟན་པར་བཞེད་པའི་ཕྱིར། རྟགས་ཁས། །
འཁོར་ལོ་དང་པོ་གཉིས་དྲང་དོན་གྱི་མདོར་མཚུངས་ཀྱང་
དྲང་དོན་དུ་འགྲེལ་ཚུལ་མི་མཚུངས་ཚུལ་བཤད་པ།
གཉིས་པ་རང་ལུགས་ནི། སྐབས་འདིར་འཁོར་ལོ་དང་པོ་གཉིས་དྲང་དོན་གྱི་
མདོར་མཚུངས་ཀྱང་དྲང་དོན་དུ་འགྲེལ་ཚུལ་མི་མཚུངས་ཏེ། ཕྱི་དོན་ཡོད་པར་སྟོན་པའི་
མདོའི་བསྟན་དོན་ཕྱི་དོན་ཡོད་པ་དང་། ཕུང་སོགས་ཆོས་ཁམས་དང་ཆོས་ཀྱི་སྐྱེ་མཆེད་
- 88 -



ངོ་
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
སོགས་རང་གི་མཚན་ཉིད་ཀྱིས་གྲུབ་པར་སྟོན་པའི་འཁོར་ལོ་དང་པོའི་སྒྲས་ཟིན་གྱི་
དོན་དེ་རྣམས་རང་གི་མཚན་ཉིད་ཀྱིས་གྲུབ་པ་འཁོར་ལོ་དང་པོའི་བསྟན་དོན་གྱི་གཙོ་
བོར་སྟོན་པའི་སྒོ་ནས་དེ་དག་དྲང་དོན་དུ་འགྲེལ་ཞིང་། འཁོར་ལོ་བར་པའི་སྒྲས་ཟིན་
གྱི་དོན་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་བདེན་པར་མེད་པ་དེ་
འཁོར་ལོ་བར་པའི་བསྟན་དོན་གྱི་གཙོ་བོ་མ་ཡིན་པར་ངོ་བོ་ཉིད་མེད་པ་གསུམ་པོ་དེ་
དེའི་བསྟན་དོན་གྱི་གཙོ་བོར་བསྟན་པའི་སྒོ་ནས་འཁོར་ལོ་བར་པ་དྲང་དོན་དུ་འགྲེལ་
པའི་ཕྱིར། དེས་ན་འཁོར་ལོ་དང་པོ་བསྟན་དོན་གྱི་གཙོ་བོ་སྒྲ་ཇི་བཞིན་པ་མ་ཡིན་པའི་
དྲང་དོན་གྱི་མདོ་དང་། འཁོར་ལོ་བར་པ་སྒྲས་ཟིན་གྱི་དོན་སྒྲ་ཇི་བཞིན་པ་མ་ཡིན་པའི་
དྲང་དོན་གྱི་མདོ་ཡིན་ནོ། །
སྐབས་འདིར་འཁོར་ལོ་བར་པས་གཞན་དབང་(༣༨ན)དང་ཡོངས་གྲུབ་བདེན་
གྲུབ་ཏུ་བསྟན་ཏེ། དེས་དེ་ལྟར་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ།
ཀུན་བརྟགས་བདེན་པར་མེད་ཅིང་གཞན་དབང་དང་ཡོངས་གྲུབ་བདེན་གྲུབ་ཏུ་བསྟན་
བྱའི་གཙོ་བོར་བྱས་ནས་བསྟན་པའི་ཕྱིར་ཏེ། འཁོར་ལོ་ཐ་མས་དེ་ལྟར་བསྟན་པ་གང་
ཞིག་འཁོར་ལོ་བར་ཐ་གཉིས་དགོངས་པ་གཅིག་པའི་ཕྱིར་ཏེ། དྲང་ངེས་རྣམ་འབྱེད་
ལས། འཁོར་ལོ་ཕྱི་མ་གཉིས་དགོངས་པ་གཅིག་ཡིན་ནོ། །ཞེས་གསུངས་པའི་ཕྱིར། །
1: འཁོར་ལོ་བར་པས་གཞན་དབང་བདེན་མེད་དུ་ཡང་བསྟན་ཏེ། དེས་དེ་ལྟར་དུ་
སྒྲས་ཟིན་ལ་བསྟན་པའི་ཕྱིར་ཏེ། དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་བདེན་མེད་དུ་སྒྲས་ཟིན་ལ་བསྟན་པའི་ཕྱིར་ཏེ། དྲང་ངེས་རྣམ་འབྱེད་ལས། དེ་ཡང་
བདག་མེད་པའི་དོན་གཏན་ལ་འབེབས་པའི་དབང་དུ་བྱས་པ་སྟེ། དང་པོར་ཝ་ར་ཎ་
སིར་གང་ཟག་གི་བདག་མེད་གསུངས་ཤིང་ཕུང་པོ་ལ་སོགས་པའི་ཆོས་ལས་ཉུང་ཤས་
ཅིག་མ་གཏོགས་པ་བདེན་པར་གྲུབ་པ་མ་བཀག་ཅིང་བདེན་པར་ཡོད་པ་མང་དུ་གསུངས་
- 89 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་སྐོར་གཅིག་གོ །དེ་ནས་རྣམ་དབྱེ་མ་མཛད་པར་ཕུང་སོགས་ཀྱི་ཆོས་ཐམས་ཅད་
བདེན་པར་གྲུབ་པ་བཀག་པའི་སྐོར་གཅིག་གོ །དེ་ནས་དེ་ལ་ངོ་བོ་ཉིད་དང་པོ་རང་གི་
མཚན་ཉིད་ཀྱིས་མ་གྲུབ་ཅིང་གཞན་གཉིས་རང་གི་མཚན་ཉིད་ཀྱིས་གྲུབ་པའི་ཚུལ་སོ་
སོར་ཕྱེ་བའི་སྐོར་གཅིག་བྱུང་བས་དེའི་དབང་དུ་མཛད་པ་སྟེ། ཞེས་གསུངས་པའི་ཕྱིར། །
དེའི་དོན་ནི་བརྗོད་བྱའི་སྒོ་ནས་འཁོར་ལོ་གསུམ་འཇོག་ན་འཁོར་ལོ་གསུམ་སོ་སོའི་
མཚན་གཞི་གང་ཞེ་ན། དང་པོར་ཝ་ར་ཎ་སིར་བརྗོད་བྱ་གང་ཟག་གི་བདག་མེད་
གསུངས་ཤིང་ཕུང་པོ་ལ་སོགས་པ་ཁམས་དང་སྐྱེ་མཆེད་དང་བདེན་པ་དང་རྟེན་འབྲེལ་
ནས་ལམ་གྱི་ཡན་ལག་གི་བར་གྱི་ཆོས་རྣམས་ཀྱི་ནང་ནས་ཆོས་ཁམས་ཆོས་ཀྱི་སྐྱེ་
མཆེད་འདུས་མ་བྱས་ཀྱི་ནམ་མཁའ་ལ་སོགས་པ་ཉུང་ཤས་ཅིག་བདེན་མེད་དུ་བསྟན་
པ་མ་གཏོགས་ཕུང་སོགས་འདུས་བྱས་རྣམས་ལ་བདེན་པར་གྲུབ་པ་མ་བཀག་ཅིང་
བདེན་པར་ཡོད་པ་མང་དུ་གསུངས་པའི་སྐོར་གཅིག་བྱུང་བ་དེ་འཁོར་ལོ་དང་པོའི་མཚན་
གཞི་ཡིན་ལ། དེ་ནས་བྱ་རྒོད་ཕུང་པོའི་རི་སོགས་སུ་བདེན་པར་གྲུབ་མ་གྲུབ་ཀྱི་རྣམ་
(༣༨བ)དབྱེ་དངོས་སུ་མ་མཛད་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་བདེན་པར་གྲུབ་པ་བཀག་ཅིང་བདེན་མེད་དུ་བསྟན་པའི་སྐོར་གཅིག་བྱུང་བ་དེ་
འཁོར་ལོ་བར་པའི་མཚན་གཞི་ཡིན་ལ། དེ་ནས་ཡངས་པ་ཅན་སོགས་སུ་གཟུགས་ནས་
རྣམ་མཁྱེན་གྱི་བར་གྱི་ཆོས་དེ་རྣམས་ལ་ཀུན་བརྟགས་གཞན་དབང་ཡོངས་གྲུབ་གསུམ་
གྱི་དབྱེ་བ་མཛད་ནས། ཀུན་བརྟགས་བདེན་པར་མ་གྲུབ་ཅིང་གཞན་དབང་དང་ཡོངས་
གྲུབ་གཉིས་བདེན་པར་གྲུབ་པའི་ཚུལ་སོ་སོར་ཕྱེ་ནས་སྟོན་པའི་སྐོར་གཅིག་གསུངས་
པ་དེ་འཁོར་ལོ་ཐ་མའི་མཚན་གཞི་ཡིན་ནོ། །
གསུམ་པ་རྩོད་པ་སྤོང་བ་ལ་ཁོ་ན་རེ། འཁོར་ལོ་བར་པ་ཆོས་ཅན། ཁྱོད་ཀྱིས་
གཞན་དབང་བདེན་གྲུབ་ཏུ་མ་བསྟན་པར་ཐལ། ཁྱོད་གཞན་དབང་བདེན་མེད་དུ་
- 90 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བསྟན་པའི་མདོ་ཡིན་པའི་ཕྱིར་ན་མ་ཁྱབ་སྟེ། དེ་ཆོས་ཅན། ཁྱོད་ཀྱིས་གཞན་དབང་
རང་གི་མཚན་ཉིད་ཀྱིས་གྲུབ་པར་མ་བསྟན་པར་ཐལ། ཁྱོད་གཞན་དབང་རང་གི་མཚན་
ཉིད་ཀྱིས་མ་གྲུབ་མཉམ་དུ་སྟོན་པའི་མདོ་ཡིན་པའི་ཕྱིར། ཁྱབ་པ་ཁས། དེར་ཐལ།
ཆོས་ཐམས་ཅད་སོ་སོར་མ་ཕྱེ་བར་རང་གི་མཚན་ཉིད་ཀྱིས་མ་གྲུབ་མཉམ་དུ་སྟོན་པའི་
མདོ་ཡིན་པའི་ཕྱིར། རྟགས་གྲུབ་སྟེ། དྲང་ངེས་རྣམ་འབྱེད་ལས། ཆོས་རྣམས་ལ་སོ་
སོར་མ་ཕྱེ་བར་རང་གི་མཚན་ཉིད་ཀྱིས་གྲུབ་པ་དང་མ་གྲུབ་པར་བསྟན་པ་སྒྲ་ཇི་བཞིན་
དུ་འཛིན་པ་བཟློག་ནས། ཞེས་གསུངས་པའི་ཕྱིར། རྩ་བར་འདོད་མི་ནུས་ཏེ། དགོངས་
འགྲེལ་ལས། ཆོས་ཐམས་ཅད་ངོ་བོ་ཉིད་དུ་མ་མཆིས་པ་ཞེས་སོགས་གསུངས་པ་དེ་
འཁོར་ལོ་བར་པ་ལ་འགལ་སྤོང་གི་དྲི་བ་ཡིན་པའི་ཕྱིར། །
གཞན་ཡང་། འཁོར་ལོ་བར་པ་ལས་གཞན་དབང་བདེན་གྲུབ་བཀག་པར་ཐལ།
དེ་ལས་ཕུང་སོགས་བདེན་གྲུབ་བཀག་པའི་ཕྱིར་ཏེ། དྲང་ངེས་རྣམ་འབྱེད་ལས། དེ་
ནས་རྣམ་དབྱེ་མ་མཛད་པར་ཞེས་སོགས་གསུངས་པའི་ཕྱིར། རྩ་བར་འདོད་ན། འཁོར་
ལོ་བར་པ་ཆོས་ཅན། ཁྱོད་ཀྱིས་གཞན་དབང་བདེན་མེད་དུ་བསྟན་པར་ཐལ། ཁྱོད་
ཀྱིས་དེ་བདེན་གྲུབ་བཀག་པའི་ཕྱིར། རྟགས་ཁས། དེས་ན་ཞི་བ་འཚོ་ཡབ་སྲས་ཀྱི་
སྐབས་སུ་འཁོར་ལོ་ཐ་མ་དོན་དམ་ཡང་དག་འཕགས་ཞུས་ཀྱི་ལེའུ་ལས་སེམས་ཙམ་
པའི་འདོད་པ་ལྟར་གྱི་མཚན་ཉིད་གསུམ་(༣༩ན)ཀྱི་རྣམ་གཞག་དངོས་སུ་བསྟན་ནས་
དབུ་མ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོར་
བྱས་ནས་བསྟན་པར་ཁས་ལེན་དགོས་པ་བཞིན་དུ། སྐབས་འདིར་ཡང་འཁོར་ལོ་བར་
པས་དབུ་མ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དངོས་སུ་བསྟན་
ནས་སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་
གཙོ་བོར་བྱས་ནས་བསྟན་པར་ཁས་ལེན་དགོས་པ་ཡིན་ནོ། །
- 91.



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁོ་ན་རེ། འཁོར་ལོ་དང་པོས་ཆོས་ཁམས་དང་ཆོས་ཀྱི་སྐྱེ་མཆེད་སོགས་འདུས་མ་
བྱས་ཀྱི་ཆོས་རྣམས་བདེན་མེད་དུ་བསྟན་པར་རང་རྒྱུད་པ་རྣམས་ཀྱིས་བཞེད་པར་ཐལ།
དྲང་ངེས་རྣམ་འབྱེད་ལས། ཉུང་ཤས་ཅིག་མ་གཏོགས་ཞེས་སོགས་གསུངས་པ་དེ་ཐལ་
འགྱུར་བའི་གྲུབ་མཐར་ཤོར་བ་མ་ཡིན་པའི་ཕྱིར། འདོད་ན། རང་རྒྱུད་པས་འཁོར་ལོ་
དང་པོ་ལས་འདུས་མ་བྱས་རྣམས་བདེན་མེད་དུ་བསྟན་པར་ཁས་ལེན་པར་ཐལ་ལོ། །
འདོད་ན། དེས་ཐེག་དམན་ཐུན་མོང་མ་ཡིན་པའི་མདོ་ལས་བདེན་མེད་བསྟན་པར་
ཁས་ལེན་པར་ཐལ་ལོ། །འདོད་ན། དེས་དེ་ལས་ཆོས་ཀྱི་བདག་མེད་ཕྲ་མོ་བསྟན་པར་
ཁས་ལེན་པར་ཐལ་ལོ། །ཟེར་ན་མ་ཁྱབ། སྐྱོན་མེད་དེ། རང་རྒྱུད་པ་རྣམས་ཀྱིས་འཁོར་
ལོ་དང་པོར་དངོས་སྨྲ་བས་འདོད་པ་ལྟར་གྱི་བདེན་མེད་བསྟན་པར་འདོད་པའི་ཕྱིར། །
བློ་གྲོས་མི་ཟད་པའི་མདོ་ལ་སོགས་པ་སྒྲ་ཇི་བཞིན་པ་ལ་བརྟེན་ནས་
དྲང་ངེས་འབྱེད་པ་དབུ་མ་པའི་ལུགས་ལ་དཔྱད་པ།
གཉིས་པ་བློ་གྲོས་མི་ཟད་པའི་མདོ་ལ་སོགས་པ་སྒྲ་ཇི་བཞིན་པ་ལ་བརྟེན་ནས་
དྲང་ངེས་འབྱེད་པ་དབུ་མ་པའི་ལུགས་ལ་དཔྱད་པ་ལ། ལེགས་ལྡན་འབྱེད་ཀྱི་ལུགས་
དང༌། ཞི་འཚོ་ཡབ་སྲས་ཀྱི་ལུགས་དང་། འཕགས་སེང་གང་གི་རྗེས་སུ་འབྲང་བའོ། །
ལེགས་ལྡན་འབྱེད་ཀྱི་ལུགས་བཤད་པ།
དང་པོ་ནི། ལེགས་ལྡན་འབྱེད་ཀྱིས་འཕགས་པའི་དགོངས་པ་ལྟར་བཀྲལ་བ་ལ་
ཞེས་སོགས་ཀྱི་སྐབས་སུ་གསུམ་ལས། དང་པོ་ལ། ཁ་ཅིག །སློབ་དཔོན་ལེགས་ལྡན་
འབྱེད་ཀླུ་སྒྲུབ་ཀྱི་དགོངས་པ་རང་རྒྱུད་དུ་འགྲེལ་པའི་འགྲེལ་བྱེད་ཀྱི་དང་པོ་ཡིན་ཟེར་
ན། མི་འཐད་དེ། དེའི་གོང་དུ་དེ་བ་ཤར་མས་འགྲེལ་པ་དཀར་པོ་རྣམ་པར་འཆར་བར་
- 92 -



དྲ
དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ཀླུ་སྒྲུབ་ཀྱི་དགོངས་པ་རང་རྒྱུད་དུ་བཀྲལ་བའི་ཕྱིར་ཏེ། ལེགས་ལྡན་འབྱེད་ཀྱིས་ཀྱང་
དཀར་པོ་རྣམ་པར་འཆར་བའི་རྗེས་སུ་འབྲངས་ནས་ཀླུ་སྒྲུབ་ཀྱི་དགོངས་པ་རང་རྒྱུད་དུ་
བཀྲལ་བའི་ཕྱིར་ཏེ། དྲང་ངེས་རྣམ་འབྱེད་ལས། ལེགས་ལྡན་འབྱེད་ནི་དེ་(༣༩བ)བ་
ཤར་མའི་འགྲེལ་པ་དཀར་པོ་རྣམ་པར་འཆར་བའི་རྗེས་སུ་འབྲང་བར་སྤྱན་རས་གཟིགས་
བརྟུལ་ཞུགས་ཀྱིས་བཤད་དོ། །ཞེས་གསུངས་པའི་ཕྱིར། །
ཡང་། དྲང་ངེས་རྣམ་འབྱེད་ལས། དེ་ཡང་ལྟོ་ལྡིར་བ་ལ་བུམ་པ་ཞེས་བཏགས་
པའི་བརྡས་བཞག་པའི་ཡུལ་དོན་དམ་པར་གྲུབ་པ་འགོག་པ་ལ་དབུ་མའི་རིགས་པ་
དགོས་ཞེས་སྨྲ་བ་ཡིན་ཏེ། རྟོག་གེ་འབར་བ་ལས། ལྐུགས་པ་དང་འོན་པ་ལ་སོགས་པ་
བརྡ་མི་ཤེས་པས་ཀྱང་བུམ་པ་ལ་སོགས་པའི་དོན་ཤེས་ཤིང་། བ་ལང་ལ་སོགས་པས་
ཀྱང་དྲི་དང་གཟུགས་ལ་སོགས་པ་ལས་རང་གཞན་གྱི་བུ་ཤེས་ནུས་པས་མིང་གི་བརྡས་
བཞག་པ་དངོས་པོའི་དེ་ཁོ་ན་ཉིད་དུ་མི་གནས་པ་རྣལ་འབྱོར་སྤྱོད་པ་པ་དང་དབུ་མ་པ་
གཉིས་ཀ་ལ་འདྲ་བར་བཤད་པས་སོ། །ཞེས་གསུངས་པའི་དོན་ཁ་ཅིག །ལྟོ་ལྡིར་བ་ལ་
བུམ་པ་ཞེས་བརྡས་བཞག་ཙམ་གྱི་ཡུལ་དོན་དམ་པར་གྲུབ་པ། འགོག་པ་ལ་དབུ་མའི་
རིགས་པ་མི་དགོས་ཏེ་དགོས་ན་ལྟོ་ལྡིར་བ་ཤེས་པ་བུམ་པའི་བརྡ་ལ་ལྟོས་པར་ཐལ།
ལྟོ་ལྡིར་བ་བུམ་པ་ཞེས་པའི་མིང་བརྡས་བཞག་ཙམ་གྱི་ཡུལ་ཡིན་པའི་ཕྱིར། འདོད་ན།
ལྐུགས་པ་དང་འོན་པ་ལ་སོགས་པས་ལྟོ་ལྡིར་བ་རྟོགས་པ་མེད་པར་ཐལ་ལོ། །ཞེས་
ཟེར། འོ་ན། ལྟོ་ལྡིར་བ་བུམ་པ་ཞེས་པའི་བརྡས་བཞག་ཙམ་ཡིན་པར་ཐལ། ལྟོ་ལྡིར་བ་
ཡོད་པ་གང་ཞིག །མིང་བརྡས་བཞག་ཙམ་ཡོད་པའི་ཕྱིར་ཏེ། འགྲེལ་པ་དོན་གསལ་
ལས། གཟུགས་ནས་སངས་རྒྱས་ཞེས་བྱ་བའི་བར་གྱི་ཆོས་ཐམས་ཅད་བརྡར་བཏགས་
པའི་ཆོས་ཐ་སྙད་པ་ཡིན་ནོ། །ཞེས་དང་། རྣམ་བཤད་སྙིང་པོ་རྒྱན་ལས། ཆོས་ཐམས་
ཅད་བརྡ་ཙམ་བཏགས་པ་ཙམ་དུ་ཁོང་དུ་ཆུད་པའི་སྒོ་ནས་ཚུལ་ཁྲིམས་དང་བཟོད་པའི་
- 93 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཕར་ཕྱིན་ལ་འགོད་པའི་ཕྱིར། ཞེས་གསུངས་པའི་ཕྱིར། །
གཞན་ཡང་། དབུ་མ་རང་རྒྱུད་པས་མིང་བརྡས་བཞག་ཙམ་ཁས་ལེན་པར་ཐལ།
དེས་མིང་བརྡས་བཞག་ཙམ་ཞེས་པའི་ཙམ་སྒྲས་བློ་ལ་སྣང་བའི་དབང་གིས་བཞག་པ་
མ་ཡིན་པའི་ཡོད་པ་གཅོད་ཅིང་རང་ངོས་ནས་གྲུབ་པ་མི་གཅོད་པར་བཞེད་པའི་ཕྱིར་
ཏེ། དྲང་ངེས་རྣམ་འབྱེད་ལས། དེའི་ཕྱིར་གསུང་རབ་དང་ཀུན་རྫོབ་དང་མིང་དང་བརྡ་
དང་བཏགས་པ་ཙམ་དུ་གསུངས་པའི་ཙམ་གྱི་སྒྲས་གང་གཅོད་(༤༠ན)པ་ཡང་མི་མཐུན་
ནོ། །ཞེས་གསུངས་པའི་ཕྱིར། །
ཁོ་ན་རེ། ཊིཀ་ཆེན་དགོངས་པ་རབ་གསལ་ལས། དེ་ལྟར་ན་བློ་ལ་སྣང་བའི་
དབང་གིས་བཞག་པ་མ་ཡིན་པའི་སྡོད་ལུགས་མེད་ཀྱང་། དེའི་དབང་གིས་བཞག་པའི་
སྡོད་ལུགས་མིང་དུ་བཏགས་པ་ཙམ་མིན་པ་ཅིག་ཡོད་པ་ལུགས་འདི་ལ་མི་འགལ་བས།
ཞེས་གསུངས་པ་མི་འཐད་པར་ཐལ། རང་རྒྱུད་པས་ཆོས་ཐམས་ཅད་མིང་བརྡས་བཞག་
ཙམ་དུ་ཁས་ལེན་པའི་ཕྱིར་ན་མ་ཁྱབ་སྟེ། མིང་གིས་ཕར་བཞག་ཙམ་མ་ཡིན་པའི་
གདགས་གཞི་རང་ངོས་ནས་གྲུབ་པ་ཅིག་ཡོད་པ་རང་རྒྱུད་པའི་ལུགས་འདི་ལ་མི་འགལ་
བ་ཞེས་པའི་དོན་ཡིན་པའི་ཕྱིར་ཏེ། དེའི་འཕྲོ་ཉིད་དུ་དེའི་ཕྱིར། དབུ་མ་པ་གཉིས་ཀྱི་
དགག་བྱ་ལ་བློའི་ངོར་མི་འདྲ་བ་ཆེན་པོ་འོང་ངོ༌། །ཞེས་གསུངས་པའི་ཕྱིར། །
ཡང་ཁ་ཅིག །ལྟོ་ལྡིར་བ་བུམ་པའི་བརྡའི་ཡུལ་ཡིན་པ་དོན་དམ་པར་གྲུབ་པ་
འགོག་པ་ལ་དབུ་མའི་རིགས་པ་མི་དགོས་ཏེ། དེ་སེམས་ཙམ་པའི་རིགས་པས་ཀྱང་
འགོག་ནུས་པའི་ཕྱིར་ཟེར་ན། ལྟོ་ལྡིར་བ་བུམ་པའི་བརྡའི་ཡུལ་ཡིན་པ་དོན་དམ་པར་
མེད་པར་རྟོགས་པའི་སེམས་ཙམ་པ་ཡོད་པར་ཐལ། དམ་བཅའ་འཐད་པའི་ཕྱིར། ལྟོ་
ལྡིར་བ་བུམ་པའི་བརྡའི་ཡུལ་ཡིན་པ་ཆོས་ཅན། ཁྱོད་དོན་དམ་པར་མེད་པར་རྟོགས་
པའི་སེམས་ཙམ་པ་མེད་པར་ཐལ། ཁྱོད་དོན་དམ་པར་མེད་པ་དོན་དམ་བདེན་པ་ཡིན་
- 94 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
པའི་ཕྱིར་ཏེ། ཁྱོད་གཞི་གྲུབ་པའི་ཕྱིར། །
ཡང་ཁ་ཅིག །ལྟོ་ལྡིར་བ་བུམ་པའི་མིང་བརྡའི་ཡུལ་ཡིན་པ་དོན་དམ་པར་གྲུབ་པ་
འགོག་པ་ལ་དབུ་མའི་རིགས་པ་དགོས་ཀྱང་དེ་འགོག་པ་ལ་དབུ་མའི་རིགས་པ་མི་དགོས་
ཏེ། དེ་སེམས་ཙམ་པའི་རིགས་པས་ཀྱང་འགོག་པའི་ཕྱིར་ཏེ། དྲང་ངེས་རྣམ་འབྱེད་ལས།
མིང་གི་བརྡས་བཞག་པ་དངོས་པོའི་དེ་ཁོ་ན་ཉིད་དུ་མི་གནས་པ་ཞེས་གསུངས་པའི་
ཕྱིར། ཞེས་གསུངས་སོ། །དེ་ལྟར་ན་ཀུན་བརྟགས་དོན་དམ་པར་གྲུབ་པ་འགོག་པ་ལ་
དབུ་མའི་རིགས་པ་མི་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཀུན་
བརྟགས་མཚན་ཉིད་ངོ་བོ་ཉིད་མེད་པའི་དོན་འཆད་པ་ལ་དབུ་མའི་རིགས་པ་མི་དགོས་
པར་ཐལ་ལོ། །འདོད་མི་ནུས་ཏེ། དྲང་ངེས་རྣམ་འབྱེད་(༤༠བ)ལས། དེས་ན་ངོ་བོ་དང་
ཁྱད་པར་དུ་ཀུན་བརྟགས་པའི་ཀུན་བརྟགས་མཚན་ཉིད་ངོ་བོ་ཉིད་མེད་པར་བསྟན་
འདོད་པས་ནི་དབུ་མའི་རིགས་པ་འདོད་པར་བྱའོ། །ཞེས་ཤེས་རབ་སྒྲོན་མ་ལས་
གསུངས་སོ། །ཞེས་གསུངས་པའི་ཕྱིར། །
ཁ་ཅིག །ལྟོ་ལྡིར་བ་བུམ་པ་ཞེས་པའི་བརྡས་བཞག་ཙམ་གྱི་ཡུལ་ཡིན་པ་དོན་དམ་
པར་མེད་པར་རྟོགས་པ་ལ་དབུ་མའི་རིགས་པ་དགོས་པ་མ་ཡིན་ཞེས་པའི་དོན་ནོ་ཟེར་
བ་མི་འཐད་དེ། དེ་དོན་དམ་པར་མེད་པ་གནས་ལུགས་མཐར་ཐུག་ཡིན་པའི་ཕྱིར། ཁ་
ཅིག །གཟུགས་གཟུགས་ཞེས་པའི་སྒྲ་འཇུག་པའི་འཇུག་གཞིར་དོན་དམ་པར་མེད་
པར་རྟོགས་པ་དབུ་མའི་རིགས་པ་མི་དགོས་ཞེས་པའི་དོན་ཡིན་ནོ། །ཞེས་ཟེར་བ་མི་
འཐད་དེ། དེ་དོན་དམ་པར་མེད་པ་གནས་ལུགས་མཐར་ཐུག་ཡིན་པའི་ཕྱིར་ཏེ།
གཟུགས་ལོངས་སྤྱད་བྱར་བདེན་པར་མ་གྲུབ་པ་གནས་ལུགས་མཐར་ཐུག་ཡིན་པའི་
ཕྱིར། ཁ་ཅིག །གཟུགས་གཟུགས་འཛིན་རྟོག་པའི་ཞེན་གཞིར་དངོས་པོའི་གནས་ཚོད་
ཀྱི་ངོས་ནས་མ་གྲུབ་པར་རྟོགས་པ་ལ་དབུ་མའི་རིགས་པ་མི་དགོས་ཏེ། གཟུགས་དེར་
- 95 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མ་གྲུབ་པར་འདོད་པ་ལ་དབུ་སེམས་གཉིས་ཀ་མཚུངས་པའི་ཕྱིར། དེས་ན་ལེགས་ལྡན་
འབྱེད། ཞི་བ་འཚོ་ཡབ་སྲས། འཕགས་སེང་རྣམས་དེ་དེར་རང་ངོས་ནས་མ་གྲུབ་པར་
འདོད་པ་མཚུངས་ཀྱང་དེ་དེར་རང་གི་མཚན་ཉིད་ཀྱིས་མ་གྲུབ་པར་འདོད་པ་མི་མཚུངས་
ཏེ། ལེགས་ལྡན་འབྱེད་ཀྱིས་དེ་དེར་རང་གི་མཚན་ཉིད་ཀྱིས་གྲུབ་པར་འདོད། འཕགས་
སེང་གཉིས་ཀྱིས་དེ་དེར་རང་གི་མཚན་ཉིད་ཀྱིས་མ་གྲུབ་པར་འདོད་པའི་ཕྱིར། ཞེས་
ཟེར་བ་མི་འཐད་དེ། རང་རྒྱུད་པའི་ལུགས་ལ་གཟུགས་གཟུགས་འཛིན་རྟོག་པའི་ཞེན་
གཞིར་དངོས་པོའི་གནས་ཚོད་ཀྱིས་ངོས་ནས་མ་གྲུབ་པའི་དོན། དེ་དེར་དོན་དམ་པར་
མ་གྲུབ་པ་ལ་བྱེད་དམ། དེ་དེར་མེད་པ་ལ་བྱེད། དང་པོ་ལྟར་ན་དེ་དེར་མ་གྲུབ་པར་
རྟོགས་པ་ལ་དབུ་མའི་རིགས་པ་དགོས་པར་ཐལ། དེ་དེར་མ་གྲུབ་པ་གནས་ལུགས་
མཐར་ཐུག་ཡིན་པའི་ཕྱིར། གཉིས་པ་ལྟར་ན། དེ་དེར་རང་གི་མཚན་ཉིད་ཀྱིས་མ་གྲུབ་
པར་ཐལ་བའི་སྐྱོན་ཡོད་པའི་ཕྱིར། །
གཞན་ཡང་། ལེགས་ལྡན་འབྱེད་གཞིར་ཞོག །གཟུགས་རང་འཛིན་རྟོག་པའི་
ཞེན་གཞིར་(༤༡ན)དངོས་པོའི་གནས་ཚོད་ཀྱི་ངོས་ནས་གྲུབ་པར་ཐལ། གཟུགས་རང་
འཛིན་རྟོག་པའི་ཞེན་གཞིར་ཡོད་པ་གང་ཞིག །ཡོད་ན་དངོས་པོའི་གནས་ཚོད་ཀྱི་ངོས་
ནས་ཡོད་དགོས་པའི་ཕྱིར། དང་པོ་གྲུབ་སྟེ། དེ་དེར་རང་གི་མཚན་ཉིད་ཀྱིས་གྲུབ་པའི་
ཕྱིར། རྟགས་གཉིས་པ་བུད་དོ། །འཕགས་སེང་གི་ལུགས་ལ་ཡང་དེ་དེར་རང་གི་མཚན་
ཉིད་ཀྱིས་གྲུབ་པར་ཐལ། དེ་དེར་ཡོད་པ་གང་ཞིག །དེའི་ལུགས་ལ་ཡོད་ན་རང་གི་
མཚན་ཉིད་ཀྱིས་གྲུབ་དགོས་པའི་ཕྱིར། །
གཉིས་པ་རང་ལུགས་ནི། སློབ་དཔོན་ལེགས་ལྡན་འབྱེད་ཀྱིས་མདོ་སྡེ་དགོངས་
འགྲེལ་དབུ་མའི་བཀར་བཞེད་དེ། དེས་ཀུན་བརྟགས་དོན་དམ་པར་མེད་པ་དགོངས་
འགྲེལ་ལས་ཀུན་བརྟགས་མཚན་ཉིད་ངོ་བོ་ཉིད་མེད་པར་གསུངས་པའི་དོན་དང་།
-96 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གཞན་དབང་དོན་དམ་པར་སྐྱེ་བ་མེད་པ་དགོངས་འགྲེལ་ལས་གཞན་དབང་སྐྱེ་བ་ངོ་
བོ་ཉིད་མེད་པར་གསུངས་པའི་དོན་དང༌། གཞན་དབང་བདེན་པར་མེད་བཞིན་དུ་
བདེན་པར་སྣང་བ་སྒྱུ་མ་ལྟ་བུ་ཡིན་པ་དེ་དགོངས་འགྲེལ་ལས། གཞན་དབང་སྒྱུ་མ་ལྟ་
བུར་གསུངས་པའི་དོན་དུ་བཞེད་པའི་ཕྱིར། དང་པོ་གྲུབ་སྟེ། དེས་ཀུན་བརྟགས་རང་གི་
མཚན་ཉིད་ཀྱིས་མ་གྲུབ་པ་དགོངས་འགྲེལ་ལས་ཀུན་བརྟགས་མཚན་ཉིད་ངོ་བོ་ཉིད་
མེད་པར་གསུངས་པའི་དོན་དུ་སེམས་ཙམ་པས་ཁས་བླངས་པ་ལ། གནོད་བྱེད་ཀྱི་
རིགས་པ་གཉིས་བསྟན་ནས་མདོ་དེའི་དགོངས་པ་དབུ་མར་འགྲེལ་པར་མཛད་པར་
བྱའི་གནོད་བྱེད་ཀྱི་རིགས་པ་གཉིས་ནི། ཀུན་བརྟགས་རང་གི་མཚན་ཉིད་ཀྱིས་མ་གྲུབ་
པའི་དོན་ཀུན་བརྟགས་འདོགས་བྱེད་ཀྱི་མིང་དང་རྟོག་པ་རང་གི་མཚན་ཉིད་ཀྱིས་མ་
གྲུབ་པ་ལ་བྱེད་དམ། བཏགས་དོན་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་
ལ་བྱེད། དང་པོ་ལྟར་ན་གཞན་དབང་ལ་སྐུར་འདེབས་སུ་འགྱུར་ཏེ། དེ་ལྟར་སྨྲ་བ་ཀུན་
བརྟགས་འདོགས་བྱེད་ཀྱི་སྒྲ་རྟོག་མེད་པར་བསྟན་པའི་ཕྱིར། དེ་ལྟར་ཡང་ཤེས་རབ་
སྒྲོན་མ་ལས། དེ་ལ་འདིར་གལ་ཏེ་གཟུགས་ཞེས་བྱ་བར་ཡིད་ལ་བརྗོད་པ་དང་ཚིག་ཏུ་
བརྗོད་པའི་ཀུན་བརྟགས་པའི་ངོ་བོ་ཉིད་གང་ཡིན་པ་དེར་འདོད་དོ་ཞེ་ན་ནི། དངོས་པོ་
ལ་སྐུར་བ་འདེབས་པ་ཡིན་ཏེ་ཡིད་ལ་བརྗོད་པ་དང་ཚིག་ཏུ་བརྗོད་པ་ལ་སྐུར་བ་འདེབས་
པའི་ཕྱིར་རོ། །ཞེས་(༤༡བ)གསུངས། ། ་
གཉིས་པ་ལྟར་ན་ཀུན་བརྟགས་ལ་སྐུར་བ་འདེབས་པ་ཡིན་ནོ། །ཡང་ཤེས་རབ་
སྒྲོན་མར། ཅི་སྟེ་གང་ཡང་རུང་བས་དེ་གཉིས་ཀྱི་དོན་ཀུན་བརྟགས་པ་དེ་མེད་དེ། དཔེར་
ན་ཐག་པ་ལ་སྦྲུལ་གྱི་བློ་བཞིན་ནོ་ཞེ་ན་ནི། ཀུན་བརྟགས་པ་མེད་པ་མ་ཡིན་ཏེ། དེ་ལ་
རྣམ་པ་འདྲ་བས་བློ་གྲོས་འཁྲུལ་པས་ཀུན་བརྟགས་པའི་དོན་མེད་ཀྱང་ཐ་སྙད་དུ་སྦྲུལ་
འཁྱིལ་བ་ལ་དེ་མེད་པ་མ་ཡིན་པའི་ཕྱིར་རོ། །ཞེས་གསུངས་པས་དེ་སྒྲ་ཇི་བཞིན་པར་
- 97 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མི་བཞེད་དེ། དེས་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་ན། ཞེས་
སོགས་ཀྱི་སྐབས་ནས་བསྟན་པའི་ཀུན་བརྟགས་རང་གི་མཚན་ཉིད་ཀྱིས་གྲུབ་པར་
བཞེད་པ་གང་ཞིག །དེའི་དངོས་བསྟན་གྱི་ཀུན་བརྟགས་དེ་མདོ་དེའི་སྒྲས་ཟིན་ལ་རང་
གི་མཚན་ཉིད་ཀྱིས་མ་གྲུབ་པར་བསྟན་པར་བཞེད་པའི་ཕྱིར། དང་པོ་གྲུབ་སྟེ། ཀུན་
བརྟགས་པ་མེད་པ་མ་ཡིན་ཏེ། ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ།
དེའི་སྐབས་ནས་དངོས་སུ་བསྟན་པའི་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་
མདོ་དེའི་སྒྲས་ཟིན་གྱི་དོན་དུ་འཆད་པ་ལ་དབུ་སེམས་གཉིས་ལ་མི་འདྲ་བ་མེད་པའི་
ཕྱིར། དེ་ཡང་ལྟོ་ལྡིར་བ་ཞེས་སོགས་ཀྱི་དོན་ནི། གཟུགས་སོགས་ཀྱི་དངོས་པོ་རྣམས་
དོན་དམ་པར་མ་གྲུབ་པར་སྨྲ་ན་དབུ་མ་པའི་རྗེས་སུ་འབྲང་དགོས་ཞེས་པའི་དོན་ཡིན་
གྱི། ལྟོ་ལྡིར་བ་བུམ་པ་ཞེས་པའི་སྒྲ་འཇུག་པའི་འཇུག་གཞི་ཡིན་པ་དེ་ལྟོ་ལྡིར་བའི་སྡོད་
ལུགས་ཀྱི་ངོས་ནས་མ་གྲུབ་པར་རྟོགས་པ་ལ་དབུ་མའི་རིགས་པ་དགོས་ཞེས་པའི་དོན་
མ་ཡིན་ཏེ། སེམས་ཙམ་པའི་རིགས་པ་ལ་བརྟེན་ནས་ཀྱང་དེ་ལྟར་རྟོགས་ནུས་པའི་
ཕྱིར་ཏེ། མིང་གི་བརྡས་བཞག་པ་དངོས་པོའི་དེ་ཁོ་ན་ཉིད་དུ་གནས་པ་འགོག་པའི་
རིགས་པ་དབུ་སེམས་གཉིས་མཚུངས་པའི་ཕྱིར། རིགས་པ་ནི་བརྡ་མི་ཤེས་པའི་ལྷགས་
པ་དང་འོན་པ་ལ་སོགས་པས་ཀྱང་ལྟོ་ལྡིར་བ་མཐོང་ཙམ་ནས་ལྟོ་ལྡིར་བ་འདི་བུམ་
པའོ། །སྙམ་པའི་བློ་སྐྱེ་བར་ཐལ། ལྟོ་ལྡིར་བ་བུམ་པ་ཞེས་པའི་སྒྲ་འཇུག་པའི་འཇུག་
གཞི་ཡིན་པ་དེ། ལྟོ་ལྡིར་བའི་སྡོད་ལུགས་ཀྱི་ངོས་ནས་གྲུབ་པའི་ཕྱིར། རྟགས་ཁས། །
གཞན་ཡང་། བ་ལང་ལ་སོགས་པས་ཀྱང་དྲི་དང་གཟུགས་ལ་སོགས་པས་རང་
གཞན་གྱི་བུ་མཐོང་ཙམ་(༤ ༢ན)ནས་ནོག་སོགས་འདུས་པའི་གོང་བུ་འདི་ནི་བ་ལང་
ངོ་། །སྙམ་པའི་བློ་སྐྱེ་བར་ཐལ། ནོག་སོགས་འདུས་པའི་གོང་བུ་བ་ལང་ཞེས་པའི་སྒྲ་
འཇུག་པའི་འཇུག་གཞི་ཡིན་པ་དེ་ནོག་སོགས་འདུས་པའི་གོང་བུའི་སྡོད་ལུགས་ཀྱི་
- 98 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
ངོས་ནས་གྲུབ་པའི་ཕྱིར། སྨྲས་པ་གཞུང་དོན་ལེགས་པར་རྟོགས་འདོད་ཤེས་ལྡན་
དག །ལེགས་པར་བཤད་པའི་གྲུ་གཟིངས་འདིར་ཞུགས་ཏེ། །དྲང་ངེས་རྟོགས་པའི་ཕ་
རོལ་སོན་གྱུར་ནས། །ཟབ་དོན་ནོར་བུས་རང་གཞན་ཚིམ་པར་མཛོད། །ཅེས་པ་ནི་བར་
སྐབས་ཀྱི་ཚིགས་སུ་བཅད་པའོ། ། ད་
དྲང་ངེས་རྣམ་འབྱེད་ལས། ཕྱི་རོལ་བཀག་པ་དེ་མདོ་གང་གི་ཡང་དོན་མིན་པར་
བཞེད་དམ་དཔྱད་པར་བྱའོ། །ཞེས་པའི་དོན་ལ་ཁ་ཅིག །སློབ་དཔོན་ལེགས་ལྡན་
འབྱེད་ཀྱིས་ཕྱི་དོན་མེད་པར་སྟོན་པའི་མདོ་མི་བཞེད་པ་ལ་ལུང་དེའི་དོན་ཡིན་ཏེ། དེས་
ཕྱི་རོལ་སྣང་བ་ཡོད་མིན་ཏེ། །ཞེས་པས་ཀྱང་ཕྱི་དོན་མེད་པར་མ་བསྟན་པར་བཞེད།
ཁམས་གསུམ་འདི་ནི་སེམས་ཙམ་མོ། །ཞེས་པས་ཀྱང་ཕྱི་དོན་མེད་པར་མ་བསྟན་པར་
བཞེད་པའི་ཕྱིར། ཞེས་གསུངས། དེ་ལ་ཁ་ཅིག །དེས་ཕྱི་དོན་མེད་པར་སྟོན་པའི་མདོ་
ཁས་ལེན་ཏེ། བྱམས་ཞུས་ཀྱི་ལེའུར། བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་
གཟུགས་ཅན་གང་ལགས་པ་དེ་སེམས་ལས་ཐ་དད་པ་ཞེས་བགྱི་བའམ། ཐ་དད་པ་མ་
ཡིན་ཞེས་བགྱི། བྱམས་པ་ཐ་དད་པ་མ་ཡིན་ཞེས་བྱའོ། །ཞེས་པས་ཕྱི་དོན་མེད་པར་
དངོས་སུ་བསྟན་པར་བཞེད་པའི་ཕྱིར། མདོ་དེས་ཕྱི་དོན་བཀག་པར་དབུ་མ་པ་གཞན་
བཞེད་ཅིང་དེ་ལ་སློབ་དཔོན་ལེགས་ལྡན་འབྱེད་ཀྱིས་དགག་གཞག་མ་མཛད་ཅིང་
དེས་མདོ་དེ་མ་གཟིགས་པ་ཡང་མ་ཡིན་པའི་ཕྱིར་དང་དེས་དེ་མཚན་ཉིད་ལ་ལྡེམ་པོར་
དགོངས་པའི་མདོར་ཁས་ལེན་པའི་ཕྱིར་ཟེར་ན་མི་འཐད་དེ། བྱམས་ཞུས་ཀྱི་ལེའུར་དེ་
ལྟར་གསུངས་པའི་དོན་གཟུགས་དེ་སེམས་ལས་དོན་དམ་པར་ཐ་དད་པ་མ་ཡིན་ཞེས་
པའི་དོན་དུ་ལེགས་ལྡན་འབྱེད་བཞེད་པའི་ཕྱིར། ཕྱི་རོལ་སྣང་བ་ཡོད་མིན་ཏེ། །ཞེས་
སོགས་ཀྱི་མདོ་ཕྱི་དོན་མེད་པར་དངོས་སུ་སྟོན་པའི་དབུ་མའི་བཀར་སློབ་དཔོན་ཀ་མ་
ལ་ཤཱི་ལས་བཞེད་པ་གང་ཞིག །སློབ་དཔོན་འདི་གཉིས་མདོ་སྡེ་(༤ ༢བ)དགོངས་འགྲེལ་
09-



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྱི་དོན་འཆད་ཚུལ་ལ་དགོངས་པ་གཅིག་པའི་ཕྱིར། །
རང་ལུགས་ནི། དེས་ཕྱི་དོན་མེད་པར་སྟོན་པའི་མདོ་ཁས་ལེན་ཏེ། དེས་ཀུན་གཞི་
རྣམ་ཤེས་ཡོད་པར་སྟོན་པའི་མདོ་ཁས་ལེན་པ་གང་ཞིག །དེ་ཡིན་ན་ཕྱི་དོན་མེད་པར་
སྟོན་པའི་མདོ་ཡིན་དགོས་པར་ལེགས་ལྡན་འབྱེད་ཀྱིས་བཞེད་པའི་ཕྱིར། དེའི་དོན་ཕྱི་
དོན་མེད་པར་སྒྲས་ཟིན་ལ་སྟོན་པའི་མདོ་མི་བཞེད་པའི་དོན་ནོ། །
རྩོད་པ་སྤོང་བ་ལ་ཁོ་ན་རེ། ལྟོ་ལྡིར་བ་བུམ་པ་ཞེས་པའི་མིང་བརྡའི་ཡུལ་དུ་ལྟོ་
ལྡིར་བའི་སྡོད་ལུགས་ཀྱི་ངོས་ནས་མ་གྲུབ་པར་ཐལ། དམ་བཅའ་འཐད་པའི་ཕྱིར་ན་མ་
ཁྱབ། འདོད་མི་ནུས་ཏེ། ལྟོ་ལྡིར་བ་དེའི་ཡུལ་དུ་རང་ངོས་ནས་གྲུབ་པའི་ཕྱིར་ཏེ། དེ་
དེའི་ཡུལ་དུ་གྲུབ་པ་གང་ཞིག །ཡོད་ན་རང་ངོས་ནས་གྲུབ་དགོས་པའི་ཕྱིར་ཞེས་ཟེར།
ཁོ་ན་རེ། ལེགས་ལྡན་འབྱེད་ཀྱིས། ཁམས་གསུམ་འདི་ནི་སེམས་ཙམ་མོ་ཞེས་སོགས་
ཀྱིས་ཕྱི་དོན་མེད་པར་བསྟན་པར་བཞེད་པར་ཐལ། དེས་ཕྱི་དོན་མེད་པར་བསྟན་པའི་
མདོ་ཁས་ལེན་པའི་ཕྱིར་ན་མ་ཁྱབ། །
སློབ་དཔོན་ཞི་འཚོ་ཡབ་སྲས་ཀྱི་ལུགས་བཤད་པ། དེ་
གཉིས་པ་ནི། དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་སོགས་པ་
བསྟན་པ་ཞེས་སོགས་ཀྱི་སྐབས་སུ་གསུམ་ལས། དང་པོ་ནི། ཁ་ཅིག །རང་རྒྱུད་པའི་
ལུགས་ལ་ཡང་འགལ་སྤོང་ཞུས་ཚུལ་ཡོད་དེ། འཁོར་ལོ་དང་པོར་གཟུགས་ནས་བྱང་
ཕྱོགས་སོ་བདུན་གྱི་བར་གྱི་ཆོས་ཐམས་ཅད་ལ་རང་གི་མཚན་ཉིད་ཀྱིས་གྲུབ་པའི་ངོ་བོ་
དང་སྐྱེ་འགག་ཡོད་པར་བཀའ་སྩལ། བར་པར་སྐྱེ་འགག་མེད་པར་བཀའ་སྩལ་པ་
གཉིས་སྒྲས་ཟིན་ལྟར་ན་འགལ་ནའང་བཅོམ་ལྡན་འདས་ལ་འགལ་བ་མེད་དགོས་པས་
བར་པར་དེ་ལྟར་གསུངས་པ་ནི་ཅི་ལ་དགོངས་ནས་གསུངས་ཞེས་དངོས་སུ་ཞུས་ནས།
- 100 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་དོན་གྱིས་ཞུས་སོ་ཞེས་
ཟེར་བ་དང་། ཐ་མ་དོན་དམ་ཡང་དག་འཕགས་ཞུས་ཀྱི་ལེའུ་ངེས་དོན་གྱི་མདོ་ཡིན་ཏེ།
དེས་འཁོར་ལོ་བར་པ་ཡུམ་རྒྱས་འབྲིང་བསྡུས་གསུམ་དེས་དོན་གྱི་མདོར་གཞུང་བཙུགས་
ནས་བསྒྲུབས་པའི་ཕྱིར། ཞེས་ཟེར། འོ་ན། དོན་དམ་ཡང་དག་འཕགས་ཞུས་ཀྱི་ལེའུ་
དེ་སྒྲ་ཇི་བཞིན་པའི་མདོ་ཡིན་པར་ཐལ། དེ་ངེས་དོན་གྱི་མདོ་ཡིན་པའི་ཕྱིར། འདོད་ན།
གྲུབ་དོན་གསུམ་(༤ ༣ན)པ་དེ་ཡང་སྒྲ་ཇི་བཞིན་པ་ཡིན་པར་ཐལ་ལོ། ། །
གཞན་ཡང་། འཁོར་ལོ་དང་པོས་གཟུགས་ནས་བྱང་ཕྱོགས་སོ་བདུན་གྱི་བར་གྱི་
ཆོས་ཐམས་ཅད་ལ་རང་གི་མཚན་ཉིད་ཀྱིས་གྲུབ་པའི་ངོ་བོ་དང་སྐྱེ་འགག་ཡོད་པར་
བཀའ་སྩལ་པར་ཐལ། དམ་བཅའ་འཐད་པ་གང་ཞིག །དྲི་བ་ཞུས་པའི་མདོ་དེ་སྒྲ་ཇི་
བཞིན་པའི་མདོ་ཡིན་པའི་ཕྱིར། རྟགས་ཁས། འདོད་ན། འཁོར་ལོ་དང་པོར་ཆོས་
ཁམས་སོགས་འདུས་མ་བྱས་ཀྱི་ཆོས་རྣམས་ལ་སྐྱེ་འགག་ཡོད་པར་བཀའ་སྩལ་པར་
ཐལ་ལོ། །འདོད་ན། མདོ་སྡེ་པས་དེ་རྣམས་ལ་སྐྱེ་འགག་སོགས་ཡོད་པར་ཁས་ལེན་
པར་ཐལ། འདོད་པ་གང་ཞིག །དེས་དེ་སྒྲ་ཇི་བཞིན་པར་ཁས་ལེན་པའི་ཕྱིར། །
གཞན་ཡང་། དགོངས་འགྲེལ་ལས། ཆོས་ཐམས་ཅད་ངོ་བོ་ཉིད་མ་མཆིས་པ་
ཆོས་ཐམས་ཅད་མ་སྐྱེས་པ་ཞེས་སོགས་བཤད་པ་མི་འཐད་པར་ཐལ། བཅོམ་ལྡན་
འདས་ཀྱིས་འཁོར་ལོ་བར་པར་ཆོས་ཐམས་ཅད་ངོ་བོ་ཉིད་མེད་པར་གསུངས་པ་ཅི་ལ་
དགོངས་ནས་གསུངས་ཞེས་ཞུས་པ་མ་ཡིན་པའི་ཕྱིར་ཏེ། དམ་བཅའ་འཐད་པའི་ཕྱིར། །
གཞན་ཡང་། དོན་དམ་ཡང་དག་འཕགས་ཞུས་ཀྱི་ལེའུའི་ནང་ཚན་དུ་གྱུར་པའི་
བཅོམ་ལྡན་འདས་ཀྱིས་རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་
ཞེས་སོགས་འགལ་སྤོང་ཞུས་པའི་མདོ་དེ་སྒྲ་ཇི་བཞིན་པ་ཡིན་པར་ཐལ། དོན་དམ་ཡང་
དག་འཕགས་ཞུས་ཀྱི་ལེའུ་དེ་སྒྲ་ཇི་བཞིན་པ་ཡིན་པའི་ཕྱིར། རྟགས་ཁས། འདོད་ན།
- 101 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་ཐམས་ཅད་རང་
གི་མཚན་ཉིད་ཀྱིས་གྲུབ་པར་གསུངས་པ་ཅི་ལ་དགོངས་ནས་གསུངས་པ་ཡིན་ཞེས་དོན་
དམ་ཡང་དག་འཕགས་ཀྱིས་སྟོན་པ་ལ་ཞུས་པར་ཐལ་ལོ། །འདོད་ན། འཁོར་ལོ་དང་
པོར་དེ་ལྟར་གསུངས་པ་དགོངས་གཞི་འཆད་དགོས་ཀྱི་མདོ་ཡིན་པར་ཐལ་ལོ། །
གཞན་ཡང་། དགོངས་འགྲེལ་ལས། དོན་དམ་ཡང་དག་འཕགས། ངས་ཆོས་
རྣམས་ཀྱི་ངོ་བོ་ཉིད་མེད་པ་ཉིད་རྣམ་པ་གསུམ་པོ་འདི་ལྟ་སྟེ། ཞེས་སོགས་སྒྲ་ཇི་བཞིན་
པ་ཡིན་པར་ཐལ། རྟགས་དེའི་ཕྱིར། འདོད་ན། གཟུགས་ནས་རྣམ་མཁྱེན་གྱི་བར་གྱི་
ཆོས་ཐམས་ཅད་རང་གི་མཚན་ཉིད་(༤ ༣བ)ཀྱིས་མ་གྲུབ་པར་ཐལ་ལོ། །
གཞན་ཡང་། དགོངས་འགྲེལ་ལས། ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་
ཉིད་གང་ཞེ་ན། ཞེས་སོགས་སྒྲ་ཇི་བཞིན་པ་ཡིན་པར་ཐལ། རྟགས་དེའི་ཕྱིར། འདོད་
ན། ངོ་བོ་དང་ཁྱད་པར་དུ་ཀུན་བརྟགས་རང་གི་མཚན་ཉིད་ཀྱིས་གྲུབ་པའི་མཚན་ཉིད་
ངོ་བོ་ཉིད་མེད་པ་ཡིན་པར་ཐལ། མདོ་དེས་ངོ་བོ་དང་ཁྱད་པར་དུ་ཀུན་བརྟགས་པའི་
ཀུན་བརྟགས་མཚན་ཉིད་ངོ་བོ་ཉིད་མེད་པ་ཡིན་པར་དངོས་སུ་བསྟན་པ་གང་ཞིག །
འདོད་པའི་ཕྱིར། དང་པོ་གྲུབ་སྟེ། དེ་སེམས་ཙམ་པས་སྒྲ་ཇི་བཞིན་པར་ཁས་ལེན་པའི་
ཕྱིར། གཞན་ཡང་། དགོངས་འགྲེལ་ལས། དེར་ཆོས་རྣམས་ཀྱི་མཚན་ཉིད་ངོ་བོ་ཉིད་
མེད་པ་ཉིད་གང་ཞེ་ན། ཞེས་དང་། འདུ་བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་
སོགས་ཀྱི་སྐབས་ནས་དངོས་སུ་བསྟན་པའི་ཀུན་བརྟགས་ཡིན་ན་མེད་དགོས་པར་ཐལ།
མདོ་དེ་དག་གིས་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པར་དངོས་སུ་བསྟན་
པ་གང་ཞིག །ཡོད་ན་རང་གི་མཚན་ཉིད་ཀྱིས་གྲུབ་དགོས་པའི་ཕྱིར། འདོད་ན།
དགོངས་འགྲེལ་གྱི་སྒྲས་ཟིན་ལ་བསྟན་པའི་ཀུན་བརྟགས་ཡིན་ན་མེད་དགོས་པར་ཐལ་
ལོ། །འདོད་ན། དགོངས་འགྲེལ་ལས་གསུངས་པའི་ཀུན་བརྟགས་མེད་པར་ཁས་
- 102 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བླངས་ན་སྐུར་འདེབས་སུ་མི་འགྱུར་བར་ཐལ་ལོ། །འདོད་ན། དགོངས་འགྲེལ་ལས།
ཆོས་ཐམས་ཅད་ལ་མཚན་ཉིད་ཐམས་ཅད་ཀྱིས་སྐུར་བ་འདེབས་ཏེ། ཞེས་སོགས་
གསུངས་པ་སྒྲ་ཇི་བཞིན་པ་མ་ཡིན་པར་ཐལ་ལོ། །འདོད་མི་ནུས་ཏེ། དོན་དམ་ཡང་
དག་འཕགས་ཞུས་ཀྱི་ལེའུ་དེ་སྒྲ་ཇི་བཞིན་པ་ཡིན་པའི་ཕྱིར། རྟགས་ཁས། གཞན་ཡང་།
གྲུབ་དོན་གཉིས་པ་སྒྲ་ཇི་བཞིན་པ་ཡིན་པར་ཐལ། དོན་དམ་ཡང་དག་འཕགས་ཞུས་
ཀྱི་ལེའུ་ལ་དེའི་ཕྱིར། རྟགས་ཁས། འདོད་ན། རྒྱས་འབྲིང་བསྡུས་གསུམ་དྲང་དོན་གྱི་
མདོ་ཡིན་པར་ཐལ། འདོད་པ་གང་ཞིག །དེས་རྒྱས་འབྲིང་བསྡུས་གསུམ་དྲང་དོན་གྱི་
མདོར་སྒྲས་ཟིན་ལ་བསྟན་པའི་ཕྱིར་ཏེ། དེས་མཚན་ཉིད་མེད་པའི་ཆོས་འཁོར་སྒྲས་
ཟིན་ལ་དེ་ལྟར་བསྟན་པའི་ཕྱིར་ཏེ། གྲུབ་དོན་དང་པོས་བདེན་བཞིའི་ཆོས་འཁོར་དྲང་
དོན་གྱི་མདོར་སྒྲས་ཟིན་ལ་བསྟན་པའི་ཕྱིར། །
ཁོ་ན་རེ། གྲུབ་དོན་གཉིས་(༤༤ན)པས་འཁོར་ལོ་གཉིས་པ་ཤེས་རབ་སྙིང་པོ་
དྲང་དོན་གྱི་མདོར་སྒྲས་ཟིན་ལ་བསྟན་ཀྱང་དེས་རྒྱས་འབྲིང་བསྡུས་གསུམ་དེ་ལྟར་མ་
བསྟན་པའི་ཕྱིར། དེ་ལྟར་མ་ཡིན་ན་དེས་རྒྱས་འབྲིང་བསྡུས་གསུམ་དྲང་དོན་གྱི་མདོར་
བསྟན་པར་ཐལ། དེས་འཁོར་ལོ་བར་པ་དེ་ལྟར་བསྟན་པའི་ཕྱིར། འདོད་ན། དོན་དམ་
ཡང་དག་འཕགས་ཞུས་ཀྱི་ལེའུ་ལས་དེ་ལྟར་བསྟན་པར་ཐལ་ལོ། །འདོད་ན། དེ་ཆོས་
ཅན། ཁྱོད་ཀྱིས་དེ་དྲང་དོན་གྱི་མདོར་མ་བསྟན་པར་ཐལ། ཁྱོད་ཀྱིས་དེ་ངེས་དོན་གྱི་
མདོར་བསྟན་པའི་ཕྱིར་ན་མ་ཁྱབ། དེ་དེར་ཐལ། ཁྱོད་ཀྱིས་དེ་ངེས་དོན་གྱི་མདོར་
གཞུང་བཙུགས་ནས་བསྒྲུབས་པའི་ཕྱིར། ཟེར་ན། ཤེས་བྱ་ཆོས་ཅན། ཡུམ་འབུམ་པ་དེ་
གྲུབ་དོན་གཉིས་པས་དྲང་དོན་གྱི་མདོར་བསྟན་པར་ཐལ། དེ་གྲུབ་དོན་གཉིས་པའི་
སྐབས་ནས་བསྟན་པའི་འཁོར་ལོ་བར་པ་ཡིན་པའི་ཕྱིར་ཏེ། དེ་གྲུབ་དོན་གཉིས་པ་
ལས། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ་ཆོས་ཀྱི་འཁོར་ལོ་གཉིས་པ་
- 103 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བསྐོར་ཏེ། ཞེས་པའི་སྐབས་ནས་དངོས་སུ་བསྟན་པའི་འཁོར་ལོ་བར་པ་ཡིན་པའི་ཕྱིར་
ཏེ། དེའི་སྐབས་ནས་དངོས་སུ་བསྟན་པའི་འཁོར་ལོ་བར་པ་དེ་ལ་དགག་བྱ་ལ་དོན་
དམ་གྱི་ཁྱད་པར་སྦྱར་བ་དང་མ་སྦྱར་བའི་འཁོར་ལོ་གཉིས་པ་གཉིས་སུ་འབྱེད་རིགས་
པའི་ཕྱིར་ཏེ། དེ་ལྟར་ཡང་དྲང་ངེས་རྣམ་འབྱེད་ལས། མདོར་བསྡུ་ན་ཐེག་པ་ཆེན་པོ་ལ་
ཞུགས་པ་ལ་འཁོར་ལོ་གཉིས་པ་གསུངས་པ་དེ་དགག་བྱ་ལ་དོན་དམ་པའི་ཁྱད་པར་
སྦྱར་བ་དང་མ་སྦྱར་བ་གཉིས་བྱུང་བའི་ཕྱི་མའི་མདོ་ནས་འབྱུང་བའི་དོན་སྒྲ་ཇི་བཞིན་
པར་མི་གཟུང་བར་སྔ་མ་ནས་འབྱུང་བ་བཞིན་སྐྱེ་འགག་ལ་སོགས་པ་དོན་དམ་དུ་མེད་
ཅིང་ཐ་སྙད་དུ་ཡོད་པར་ཤེས་པར་གྱིས་ཤིག་ཅེས་དགོངས་འགྲེལ་གྱིས་བཀྲལ་བས་
དགོངས་འགྲེལ་ནི་ཡུམ་འབུམ་པ་ལྟ་བུ་རྣམས་ངེས་དོན་དུ་གཞུང་འཛུགས་པའི་མདོར་
བཞེད་དོ། །ཞེས་གསུངས་པའི་ཕྱིར། །
གཞན་ཡང་། ཤེས་བྱ་ཆོས་ཅན། ཡུམ་འབུམ་པ་དེ་གྲུབ་དོན་གཉིས་པའི་སྐབས་
ནས་དངོས་སུ་བསྟན་པའི་འཁོར་ལོ་བར་པ་ཡིན་པར་ཐལ། རང་རྒྱུད་པས་དེ་དེའི་སྐབས་
ནས་དངོས་སུ་བསྟན་པའི་འཁོར་ལོ་གཉིས་པའི་མཚན་གཞིར་བཞེད་(༤༤བ)པའི་ཕྱིར་
ཏེ། རྣམ་བཤད་ལས། དབུ་སེམས་ཀྱི་ཞེས་སོགས་གསུངས་པའི་ཕྱིར། །
གཞན་ཡང་། ཤེས་རབ་སྙིང་པོས་ཆོས་ཐམས་ཅད་རང་གི་མཚན་ཉིད་ཀྱིས་མ་
གྲུབ་པར་བསྟན་པར་ཐལ། ཡུམ་འབུམ་པས་དེ་ལྟར་བསྟན་པ་གང་ཞིག །མདོ་དེ་
གཉིས་ཀྱི་དགོངས་པ་གཅིག་ཡིན་པའི་ཕྱིར་ཏེ། དེ་གཉིས་དབུ་མའི་བཀར་མཚུངས་
པའི་ཕྱིར། འདོད་ན་དངོས། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་
སྒྲས་ཟིན་ལ་དངོས་སུ་བསྟན་པར་ཐལ། དེ་སྒྲ་ཇི་བཞིན་པ་མ་ཡིན་པ་ལ་རྒྱུ་མཚན་ཅིག་
ཡོད་པའི་ཕྱིར། འདོད་མི་ནུས་ཏེ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་
པར་བསྟན་པའི་ཕྱིར། འཁོར་གསུམ། །
- 104 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
ཁ་ཅིག །ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་ན། ཞེས་པའི་
སྐབས་ནས་བསྟན་པའི་ཀུན་བརྟགས་མེད་ཟེར་ན་མི་འཐད་དེ། དྲང་ངེས་རྣམ་འབྱེད་
ལས། ཀུན་བརྟགས་ནམ་མཁའི་མེ་ཏོག་དང་། །ཞེས་སོགས་གསུངས་པའི་ཕྱིར། ཁ་
ཅིག །ཤེས་རབ་སྙིང་པོ་ངེས་དོན་གྱི་མདོ་ཡིན་ནོ་ཞེ་ན། དེ་ཆོས་ཅན། སྒྲ་ཇི་བཞིན་པ་
ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། ཁྱབ་སྟེ། དབུ་མ་སྣང་བ་ལས། ངེས་
པའི་དོན་ཀྱང་གང་ལ་བྱ་ཞེ་ན། ཚད་མ་དང་བཅས་པ་དང་དོན་དམ་པའི་དབང་དུ་
མཛད་ནས་བཤད་པ་གང་ཡིན་པ་སྟེ། དོན་དེ་ལས་ལོགས་ཤིག་ཏུ་གཞན་གྱི་གང་དུ་
ཡང་དྲང་བར་མི་ནུས་པའི་ཕྱིར་རོ། །ཞེས་གསུངས་པའི་ཕྱིར། འདོད་ན། དེའི་ནང་ཚན་
དུ་གྱུར་པའི་ཕུང་པོ་ལྔ་པོ་དེ་དག་ཀྱང་རང་བཞིན་གྱིས་སྟོང་པར་རྣམ་པར་བལྟའོ། །ཞེས་
པ་ཡང་སྒྲ་ཇི་བཞིན་པ་ཡིན་པར་ཐལ་ལོ། །འདོད་ན། ཕུང་པོ་ལྔ་པོ་རང་བཞིན་གྱིས་མ་
གྲུབ་པར་ཐལ་ལོ། ། །
ཁོ་ན་རེ། ཡུམ་འབུམ་པའི་ནང་ཚན་གྱིས་གཟུགས་མི་དམིགས་ཞེས་པའི་མདོ་དེ་
སྒྲ་ཇི་བཞིན་པའི་མདོ་ཡིན་པར་ཐལ། ཡུམ་འབུམ་པ་ལྟ་བུ་སྒྲ་ཇི་བཞིན་པ་ཡིན་པའི་
ཕྱིར། ཁྱབ་པ་ཁས། འདོད་ན། གཟུགས་མི་དམིགས་པར་ཐལ། འདོད་པའི་ཕྱིར་ཟེར་
ན་མ་ཁྱབ་སྟེ། གཟུགས་མི་དམིགས་པ་དེ་དེའི་སྒྲས་ཟིན་གྱི་དོན་མ་ཡིན་པའི་ཕྱིར་ཏེ།
གཟུགས་དོན་དམ་པར་མི་དམིགས་པ་དེའི་སྒྲས་ཟིན་གྱི་དོན་ཡིན་པའི་ཕྱིར་ཏེ། མདོ་དེ་
དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་ཡིན་པའི་ཕྱིར། ཁ་ཅིག །ཤེས་རབ་
སྙིང་པོས་(༤༥ན)ཆོས་ཐམས་ཅད་མེད་པར་སྒྲས་ཟིན་ལ་བསྟན་ཟེར་ན། ཆོས་ཐམས་
ཅད་མེད་པར་བསྟན་དགོས་ཀྱི་ཤེས་རབ་སྙིང་པོའི་ཆེད་དུ་བྱ་བའི་གདུལ་བྱ་ཡོད་པར་
ཐལ། དམ་བཅའ་འཐད་པའི་ཕྱིར། འདོད་ན། ཆོས་ཐམས་ཅད་མེད་པར་བདེན་ཞེན་
གྱིས་འདོད་པའི། དེ་འདྲའི་གང་ཟག་ཅིག་ཡོད་པར་ཐལ་ལོ། །འདོད་མི་ནུས་ཏེ། དེ་
- 105 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འདྲའི་ནང་པ་སངས་རྒྱས་པ་མེད་པའི་ཕྱིར། །
ཁོ་ན་རེ། དམ་བཅའ་འཐད་དེ། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་
གྲུབ་པར་སྒྲས་ཟིན་ལ་བསྟན་པ་གང་ཞིག །རང་གི་མཚན་ཉིད་ཀྱིས་མ་གྲུབ་ན་མེད་
དགོས་པའི་ཕྱིར། ཟེར་ན་མ་ཁྱབ་སྟེ། འོ་ན། ཐལ་འགྱུར་བས་ཆོས་ཐམས་ཅད་མེད་
པར་ཁས་ལེན་པར་ཐལ། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་
ཁས་ལེན་པ་གང་ཞིག །རང་གི་མཚན་ཉིད་ཀྱིས་མ་གྲུབ་ན་མེད་དགོས་པའི་ཕྱིར།
འཁོར་གསུམ། ཁ་ཅིག །ཤེས་རབ་སྙིང་པོ་རང་རྒྱུད་པའི་ཐུན་མོང་མ་ཡིན་པའི་མདོ་
ཡིན་ཟེར་བ་མི་འཐད་དེ། དེའི་ཆེད་དུ་བྱ་བའི་གདུལ་བྱ་ཡིན་ན་རང་རྒྱུད་པ་ཡིན་དགོས་
པར་ཐལ། དམ་བཅའ་འཐད་པའི་ཕྱིར། འདོད་ན། གཟུགས་རང་གི་མཚན་ཉིད་ཀྱིས་
མ་གྲུབ་པར་སྟོན་དགོས་ཀྱི་ཤེས་རབ་སྙིང་པོའི་ཆེད་དུ་བྱ་བའི་གདུལ་བྱ་ཆོས་ཅན།
དེར་ཐལ། དེའི་ཕྱིར་ཏེ། དེ་འདྲ་བ་ཅིག་ཡོད་པའི་ཕྱིར་ཏེ། དེས་གཟུགས་རང་གི་མཚན་
ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཕྱིར། །
ཁ་ཅིག །དྲང་ངེས་རྣམ་འབྱེད་ལས། དྲང་དོན་གསུངས་པ་དང་དགོངས་པ་བསྟན་
ནས་ངེས་དོན་དུ་སྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱང་འཁོར་ལོ་བར་པ་
ཙམ་དུ་གཅིག་པ་ཡིན་གྱི་མདོ་གཅིག་མིན་ནོ། །ཞེས་དང་། འཁོར་ལོ་བར་པ་དྲང་དོན་
དུ་གསུངས་པ་དེ་འཁོར་ལོ་གཉིས་པ་ཐམས་ཅད་མ་ཡིན་ནོ་ཞེས་པའི་དོན་ནོ། །ཞེས་
གསུངས་པ་མི་འཐད་པར་ཐལ། ཡུམ་འབུམ་པ་གྲུབ་དོན་གཉིས་པའི་སྐབས་ནས་
དངོས་སུ་བསྟན་པའི་དྲང་དོན་གྱི་མདོ་ཡིན་པའི་ཕྱིར་ན་མ་ཁྱབ་སྟེ། དོན་དམ་ཡང་དག་
འཕགས་ཞུས་ཀྱི་ལེའུས་དྲང་དོན་དུ་བསྒྲུབ་རྒྱུའི་འཁོར་ལོ་བར་པ་དེ་འཁོར་ལོ་བར་
པ་ཐམས་ཅད་ལ་མི་བྱེད་ཅེས་པའི་དོན་ནོ། ། ད་
ཁ་ཅིག །ཡུམ་འབུམ་པ་དོན་དམ་(༤༥བ)ཡང་དག་འཕགས་ཞུས་ཀྱི་ལེའུས་དེའི་
- 106 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དགོངས་པ་བསྟན་ནས་ངེས་དོན་དུ་བསྒྲུབ་རྒྱུ་དང་། སྒྲ་ཇི་བཞིན་དུ་འཛིན་པ་བཀག་
ནས་ངེས་དོན་དུ་བསྒྲུབ་རྒྱུའི་མདོ་གཉིས་ཀ་ཡིན་ཟེར་བ་མི་འཐད་དེ། ཡུམ་འབུམ་པ་
ཆོས་ཅན། ཁྱོད་ཀྱི་སྒྲས་ཟིན་ཙམ་ལ་མཐོང་བ་ཐ་སྙད་དུ་གྲུབ་པ་འགལ་བའི་དངོས་པོ་
ཡོད་པར་ཐལ། ཁྱོད་དགོངས་པ་བསྟན་ནས་ངེས་དོན་དུ་བསྒྲུབ་རྒྱུའི་མདོ་ཡིན་པའི་
ཕྱིར། རྟགས་ཁས། ཁྱབ་སྟེ། དྲང་ངེས་རྣམ་འབྱེད་ལས། དེའི་ཕྱིར་དགོངས་པ་བསྟན་
པ་ཡང་ངེས་པའི་དོན་ཉིད་དུ་འགལ་བར་མི་བྱེད་དོ། །དེ་ཉིད་ཀྱི་ཕྱིར་སྐྱེ་བ་མེད་པ་ལ་
སོགས་པ་བསྟན་པ་ངེས་པའི་དོན་ཉིད་དུ་བསྒྲུབ་པའི་ཕྱིར་དང་མཐོང་བ་ལ་སོགས་པ་
དང་འགལ་བ་སྤོང་བའི་ཕྱིར་དང་སྒྲ་ཇི་བཞིན་དུ་རྟོག་པ་བསལ་བའི་ཕྱིར། འཕགས་པ་
དགོངས་པ་ངེས་པར་འགྲེལ་བ་དེ་ཉིད་ལས། ཞེས་གསུངས་པའི་ཕྱིར། འདོད་མི་ནུས་
ཏེ། ཁྱོད་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པའི་ཕྱིར།
གཞན་ཡང་། དེ་ཆོས་ཅན། དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦར་བའི་
མདོ་ཡིན་པར་ཐལ། ཁྱོད་སྒྲ་ཇི་བཞིན་པར་འཛིན་པ་བཀག་ནས་ངེས་དོན་གྱི་མདོར་
བསྒྲུབ་རྒྱུའི་མདོ་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། སྐྱེ་བ་མེད་པ་ལ་
སོགས་པ་བསྟན་པ་ལ་སྒྲ་ཇི་བཞིན་དུ་མ་ཞེན་ཞེས་གསུངས་པས་སྐྱེ་འགག་ལ་སོགས་
པ་ཡེ་མེད་དུ་འཛིན་པ་སྒྲ་ཇི་བཞིན་དུ་འཛིན་པ་ཡིན་གྱི་ཞེས་གསུངས་པའི་ཕྱིར། འདོད་
མི་ནུས་ཏེ། དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པའི་ཕྱིར།
འོ་ན། དེ་གཉིས་ཀྱི་ཁྱད་པར་གང་ཞེ་ན། གྲུབ་དོན་གྱི་མདོ་གཉིས་པའི་སྐབས་ནས་
དངོས་སུ་བསྟན་པའི་མདོ་དེ་ལ་དགག་བྱ་ལ་དོན་དམ་གྱི་ཁྱད་པར་མ་སྦྱར་བའི་མདོ་
དང་། དགག་བྱ་ལ་དོན་དམ་གྱི་ཁྱད་པར་དངོས་སུ་སྦར་བའི་མདོ་དང་། དགག་བྱ་ལ་
དོན་དམ་གྱི་ཁྱད་པར་དངོས་སུ་མ་སྦར་བའི་མདོ་དང་གསུམ་ལས། ཕྱི་མ་དེ་དགོངས་
པ་བསྟན་ནས་ངེས་དོན་དུ་བསྒྲུབ་རྒྱུའི་མདོ་ཡིན་པའི་ཕྱིར། ཁ་ཅིག །ཡུམ་འབུམ་པའི་
- 107 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ནང་ཚན་དུ་གྱུར་པའི་གཟུགས་མེད་སྒྲ་མེད་ཅེས་སོགས་ཀྱི་མདོ་དེ་དགོངས་པ་བསྟན་
ནས་ངེས་དོན་དུ་བསྒྲུབ་རྒྱུའི་མདོ་ཡིན་པར་ཐལ། དོན་དམ་ཡང་དག་འཕགས་ཞུས་ཀྱི་
ལེའུ་ལས་མདོ་དེ་(༤༦ན)སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་བསྒྲུབ་
པའི་ཕྱིར། རྟགས་ཁས། འདོད་ན། མདོ་དེ་དགོངས་པ་བསྟན་དགོས་ཀྱི་མདོ་ཡིན་
པར་ཐལ་ལོ། །ཟེར་ན་མ་ཁྱབ། མདོ་དེ་སྒྲ་ཇི་བཞིན་པ་མ་ཡིན་པའི་མདོ་ཡིན་པར་ཐལ་
ལོ། །འདོད་མི་ནུས་ཏེ། དེ་ངེས་དོན་གྱི་མདོ་ཡིན་པའི་ཕྱིར། གཞན་ཡང་། དེ་སྒྲ་ཇི་
བཞིན་པར་འཛིན་པ་དགག་དགོས་ཀྱི་མདོ་ཡིན་པར་ཐལ། དོན་དམ་ཡང་དག་འཕགས་
ཞུས་ཀྱི་ལེའུ་ལས་མདོ་དེ་སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་བསྒྲུབ་པའི་
ཕྱིར་ན་མ་ཁྱབ། འདོད་ན། སྒྲ་ཇི་བཞིན་པར་བཟུང་དུ་མི་རུང་བའི་མདོ་ཡིན་པར་ཐལ་
ལོ། །འདོད་མི་ནུས་ཏེ། ངེས་དོན་གྱི་མདོ་ཡིན་པའི་ཕྱིར་ན་སྐྱོན་མེད་དེ། སྐྱེ་འགག་
སོགས་མེད་པ་དེའི་ནང་ཚན་གྱི་སྐྱེ་འགག་སོགས་མེད་ཅེས་པའི་མདོའི་སྒྲས་ཟིན་གྱི་
དོན་དུ་འཛིན་པ་བཀག་ནས་ངེས་དོན་དུ་སྒྲུབ་པའི་དོན་དང་། དེའི་ནང་ཚན་གྱི་གཟུགས་
སོགས་ངོ་བོ་ཉིད་མེད་པ་སོགས་སུ་གསུངས་པ་ཡང་། གཟུགས་སོགས་དོན་དམ་པར་
ངོ་བོ་ཉིད་མེད་པ་མདོ་དེའི་དགོངས་པར་བསྟན་ནས་ངེས་དོན་དུ་སྒྲུབ་པ་དེ་དགོངས་པ་
བསྟན་ནས་ངེས་དོན་དུ་སྒྲུབ་པའི་དོན་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས།
སྐྱེ་བ་མེད་པ་ལ་སོགས་པ་བསྟན་པ་ལ་སྒྲ་ཇི་བཞིན་དུ་མི་ཞེན་ཞེས་གསུངས་པས།
ཞེས་དང་། འདི་ཡང་དགོངས་འགྲེལ་ལས་ངོ་བོ་ཉིད་དང་སྐྱེ་འགག་སོགས་མེད་པར་
གསུངས་པ་ལ་དེ་ཁོ་ནའོ། །སྙམ་དུ་འཛིན་པའི་སྒྲ་ཇི་བཞིན་པར་འཛིན་པ་བཀག་ཀྱང་།
ཞེས་དང༌། འདིས་ནི་ངོ་བོ་ཉིད་མེད་པ་སོགས་གསུངས་པའི་དགོངས་པར་དགོངས་
འགྲེལ་གྱིས་བཀྲལ་ལོ། །ཞེས་གསུངས་པའི་ཕྱིར། །
ཁ་ཅིག །དྲང་ངེས་རྣམ་འབྱེད་ལས། གལ་ཏེ་རྣལ་འབྱོར་སྤྱོད་པ་པའི་མཚན་ཉིད་
- 108 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
གསུམ་གྱི་འཇོག་ལུགས་མདོ་འདིའི་དོན་མིན་ན་མདོ་གང་གི་ཡང་དོན་མིན་པར་བཞེད་
དམ་སྙམ་ན། དབུ་མ་སྣང་བ་ལས། དགོངས་འགྲེལ་དང་ལང་གཤེགས་དང་རྒྱན་སྟུག་
པོ་བཀོད་པ་སོགས་ལས་ཕྱི་རོལ་བཀག་ནས་སེམས་ཙམ་གྱི་ལུགས་སུ་བསྒྲུབ་པའི་
སྐབས་འགའ་ཞིག་དུ་སེམས་ལ་རང་བཞིན་མ་བཀག་པ་ནི། ཆོས་ཐམས་(༤ ༦བ)ཅད་
རང་བཞིན་མེད་པ་ཅིག་ཅར་དུ་རྟོགས་མི་ནུས་པར་རིམ་གྱིས་བཀྲི་དགོས་པ་རྣམས་ཀྱི་
བསམ་པ་དང་མཐུན་པར་བསྟན་པ་ཡིན་ཞེས་གསུངས་པས་མདོ་དེ་དག་ལས་ཅིག་ཅར་
དུ་ཆོས་ཐམས་ཅད་རང་བཞིན་མེད་པར་རྟོགས་ནུས་པའི་གདུལ་བྱ་ལ་བཤད་པ་དང་སྔ་
མ་གཉིས་ཀ་ཡོད་པས་ཆ་ཕྱེ་ནས་མདོའི་དོན་དུ་འཇོག་གོ །ཞེས་གསུངས་པའི་དོན་
སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་ཡོན་ཏན་འབྱུང་
གནས་ཀྱིས་ཞུས་པའི་ལེའུའི་བསྟན་དོན་དང་། དབུ་མ་པའི་འདོད་པ་ལྟར་གྱི་མཚན་
ཉིད་གསུམ་གྱི་རྣམ་གཞག་དོན་དམ་ཡང་དག་འཕགས་ཞུས་ཀྱི་ལེའུའི་བསྟན་དོན་དུ་ཕྱེ་
ནས་འཇོག་པའི་དོན་ཡིན་ཟེར་ན། འོ་ན། ཡོན་ཏན་འབྱུང་གནས་ཀྱི་ལེའུ་ལས་སེམས་
ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོར་བྱས་
ནས་བསྟན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། ལེའུ་དེའི་ནང་
དུ་དེ་གསལ་བར་འཆད་བྱེད་ཀྱི་མདོ་ཚིག་ཅིག་མེད་པའི་ཕྱིར། གལ་ཏེ་ཡོད་ན་དེ་འདྲ་
བ་དེ་སེམས་ཙམ་པས་ལེགས་པར་ཕྱེ་བའི་ཆོས་འཁོར་དུ་འདོད་པར་ཐལ། དེ་སེམས་
ཙམ་པའི་འདོད་པ་ལྟར་གྱི་མཚན་ཉིད་གསུམ་ལ་བདེན་པར་ཡོད་མེད་གསལ་བར་ཕྱེ་ནས་
སྟོན་པའི་དགོངས་འགྲེལ་གྱི་ལེའུ་ཡིན་པའི་ཕྱིར། འདོད་མི་ནུས་ཏེ། རྣམ་བཤད་ལས།
དེར་ས་བཅུའི་དབང་ཕྱུག་གི་བྱང་ཆུབ་སེམས་དཔའ་བཅུས། སྟོན་པ་ལ་དྲི་བ་མི་འདྲ་བ་
རེ་རེ་མཛད་པའི་དྲིས་ལན་གཞན་རྣམས་འདིའི་མཚན་གཞིར་འབྲེལ་བ་མེད་པའི་ཕྱིར་
རོ། །ཞེས་དོན་དམ་ཡང་དག་འཕགས་ཞུས་ཀྱི་ལེའུ་ལས་གཞན་པའི་དགོངས་འགྲེལ་
- 109 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྱི་ལེའུ་རྣམས་འཁོར་ལོ་ཐ་མའི་མཚན་གཞིར་འབྲེལ་མེད་པར་བཤད་པའི་ཕྱིར། །
ཁ་ཅིག །བྱམས་ཞུས་ཀྱི་ལེའུ་ལས་སེམས་ཙམ་པའི་འདོད་པ་ལྟར་གྱི་མཚན་ཉིད་
གསུམ་གྱི་རྣམ་གཞག་དང་། དོན་དམ་ཡང་དག་འཕགས་ཞུས་ཀྱི་ལེའུ་ལས་དབུ་མ་པའི་
འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་པ་དེ་དེའི་དོན་ཡིན་ཞེ་ན་མི་
འཐད་དེ། དེ་ལྟར་ན་བྱམས་ཞུས་ཀྱི་ལེའུ་སེམས་ཙམ་པའི་ཐུན་མོང་མ་ཡིན་པའི་བཀའ་
དང༌། དོན་དམ་ཡང་དག་འཕགས་ཞུས་ཀྱི་(༤ ༧ན)ལེའུ་དབུ་མ་པའི་ཐུན་མོང་མ་ཡིན་
པའི་བཀའ་ཡིན་དགོས་ལ། བྱམས་ཞུས་ཀྱི་ལེའུ་སེམས་ཙམ་པའི་ཐུན་མོང་མ་ཡིན་པའི་
བཀའ་མ་ཡིན་པའི་ཕྱིར་ཏེ། དེར་དབུ་མ་པའི་ལུགས་ཀྱི་སྟོང་ཉིད་ཕྲ་མོ་བསྟན་པར་
དབུ་མ་སྣང་བ་ལས་བཤད་པའི་ཕྱིར་ཏེ། དེ་ཉིད་ལས་བཅོམ་ལྡན་འདས་ཀྱིས་འཕགས་
པ་དགོངས་པ་ངེས་པར་འགྲེལ་པ་ལས་སྟོང་པ་ཉིད་ཀྱི་མཚན་ཉིད་གསུངས་ཏེ། བྱམས་
པ་གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་མཚན་ཉིད་ལ་ཀུན་ནས་ཉོན་
མོངས་པ་དང་རྣམ་པར་བྱང་བའི་ཀུན་བརྟགས་པའི་མཚན་ཉིད་དང་རྣམ་པ་ཐམས་ཅད་
དུ་གཏན་དུ་བྲལ་བ་གང་ཡིན་པ་དེ་ནི་དེ་ལ་མི་དམིགས་ཏེ། འདི་ནི་སྟོང་པ་ཉིད་ཀྱི་
མཚན་ཉིད་དག་ཅེས་བྱའོ་ཞེས་གང་གསུངས་པ་ཡིན་ནོ། །ཞེས་གསུངས་པའི་ཕྱིར། །
གཉིས་པ་རང་ལུགས་ནི། སློབ་དཔོན་ལེགས་ལྡན་འབྱེད་ཀྱིས་སྲོལ་ཕྱེ་བ་ལྟར་
མཁས་པ་ཀ་མ་ལ་ཤཱི་ལས་ཀྱང་མདོ་སྡེ་དགོངས་འགྲེལ་གྱིས་ཆོས་ཐམས་ཅད་བདེན་
མེད་དུ་སྟོན་པའི་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་
བསྒྲུབས་པའི་དབུ་མ་པའི་བཀར་བཞེད་དེ། གང་ཟག་དང་ཕུང་པོ་བདེན་པར་གྲུབ་པ་
ཀུན་བརྟགས་ཡིན་ལ། དེ་ལ་ངོ་བོ་ཅུང་ཟད་ཀྱང་མེད་པ་དགོངས་འགྲེལ་ལས་ཀུན་
བརྟགས་མཚན་ཉིད་ངོ་བོ་ཉིད་མེད་པར་གསུངས་པའི་དོན་དུ་བཞེད་ཅིང་གང་ཟག་དང་
ཕུང་པོ་བདེན་པར་གྲུབ་པ་ཁེགས་ན་གཞན་དབང་བདེན་གྲུབ་ཁེགས་པར་འགྱུར་ལ།
- 110 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དེ་ཁེགས་ན་ཡོངས་གྲུབ་ཀྱང་བདེན་པར་གྲུབ་པ་ཞར་ལ་ཁེགས་པར་བཞེད་པའི་ཕྱིར་
ཏེ། དབུ་མ་སྣང་བར། དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་སོགས་པ་
བསྟན་པ་དོན་དམ་པའི་དབང་དུ་མཛད་པ་ཁོ་ནར་བརྗོད་ཅིང་། ངོ་བོ་ཉིད་མེད་པ་རྣམ་
པ་གསུམ་གྱི་དགོངས་པ་བསྟན་པས་དབུ་མའི་ལམ་མཐའ་གཉིས་དང་བྲལ་བ་རབ་ཏུ་
བསྟན་པའི་ཕྱིར། ངེས་པའི་དོན་ཁོ་ན་གཞུང་འཛུགས་པར་མཛད་པ་ཡིན་ནོ། །ཞེས་
གསུངས་པའི་ཕྱིར། དེས་དེ་ངེས་དོན་གྱི་མདོར་མི་བཞེད་དེ། དེས་ངེས་དོན་གྱི་མདོ་
ཡིན་ན་སྒྲ་ཇི་བཞིན་པས་ཁྱབ་པ་ཁས་ལེན་པ་གང་ཞིག །དེས་དེ་སྒྲ་ཇི་བཞིན་པར་མི་
བཞེད་པའི་ཕྱིར། དང་པོ་གྲུབ་སྟེ། ངེས་(༤ ༧བ)པའི་དོན་ཀྱང་གང་ལ་བྱ་ཞེ་ན། ཚད་མ་
དང་བཅས་པ་དང་དོན་དམ་པའི་དབང་དུ་མཛད་ནས། ཞེས་སོགས་གསུངས་པའི་ཕྱིར།
གཉིས་པ་གྲུབ་སྟེ། དེས་ལེའུ་འདིས་རྒྱས་འབྲིང་བསྡུས་གསུམ་གྲུབ་དོན་གཉིས་པར་
དྲང་དོན་གྱི་མདོར་བསྟན་པར་བཞེད་པ་གང་ཞིག །དེ་ལྟར་གསུངས་པ་དེ་སློབ་དཔོན་
འདིས་སྒྲ་ཇི་བཞིན་པར་མི་བཞེད་པའི་ཕྱིར། དང་པོ་གྲུབ་སྟེ། སློབ་དཔོན་འདིའི་བཞེད་
པ་བསྐྱར་བའི་དྲང་ངེས་རྣམ་འབྱེད་ལས། མདོར་བསྡུ་ན་ཐེག་ཆེན་ལ་ཞུགས་པ་ལ་ཞེས་
སོགས་གསུངས་པའི་ཕྱིར། འོ་ན། རང་རྒྱུད་པའི་སྐབས་འདིར་མདོ་སྡེ་དགོངས་འགྲེལ་
དབུ་མའི་བཀར་བཞེད་ན་དེའི་དོན་འཆད་ཚུལ་གང་ཡིན་ཞེ་ན། འདི་ལ་མདོ་སྡེ་ལ་
འགལ་སྤོང་གི་དྲི་བ། འགལ་བ་དེ་སྤོང་བའི་ལན། ངོ་བོ་ཉིད་གསུམ་གྱི་ངོ་བོས་བཟུང་
བ། དེ་དག་གི་གྲུབ་པའི་དོན་ཞུས་པས་སོ། ། །
དང་པོ་ལ། དགོངས་འགྲེལ་གྱིས་དངོས་བསྟན་གྱི་དབང་དུ་བྱས་པ་དང༌། ཤུགས་
བསྟན་གྱི་དབང་དུ་བྱས་པ་གཉིས་ལས། དང་པོ་དོན་དམ་ཡང་དག་འཕགས་ཀྱིས་མདོ་
སྡེ་ལ་འགལ་སློང་གི་དྲི་བ་ཞུས་ཚུལ་ཡོད་དེ། འཁོར་ལོ་དང་པོར་གཟུགས་ནས་བྱང་
ཕྱོགས་སོ་བདུན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་བཀའ་
- 111 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སྩལ། བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་
ཉིད་ཀྱིས་མ་གྲུབ་པར་བཀའ་སྩལ་པ་གཉིས་སྒྲས་ཟིན་ལྟར་ན་འགལ་ནའང་འགལ་བ་
མེད་དགོས་པས། བར་པར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་
དངོས་སུ་ཞུས་ནས། དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་
དོན་གྱིས་ཞུས་པར་བསྟན་པའི་ཕྱིར།
གཉིས་པ་ནི། དེས་མདོ་སྡེ་ལ་འགལ་སྤོང་གི་དྲི་བ་ཞུས་ཚུལ་ཡོད་དེ། འཁོར་ལོ་
བར་པ་ཤེས་རབ་སྙིང་པོར་རང་གི་མཚན་ཉིད་ཀྱིས་གྲུབ་པའི་ཆོས་མེད་པར་བཀའ་
སྩལ། འཁོར་ལོ་དང་པོར་བདེན་གྲུབ་ཀྱི་ཆོས་ཡོད་པར་བཀའ་སྩལ་པ་གཉིས་སྒྲས་ཟིན་
ལྟར་ན་འགལ་ཡང་འགལ་བ་མི་མངའ་བས་ཤེས་རབ་སྙིང་པོར་དེ་ལྟར་གསུངས་པ་དེ་
ཅི་ལ་དགོངས་ནས་གསུངས་ཞེས་དངོས་སུ་ཞུས་ནས། དང་པོར་དེ་ལྟར་གསུངས་པ་དེ་
ཅི་ལ་དགོངས་ནས་གསུངས་པ་ཡིན་ཞེས་དོན་གྱིས་ཞུས་པ་ཡིན་པའི་(༤ ༨ན)ཕྱིར། དེས་
ན་འགལ་སྤོང་ཞུས་པའི་འཁོར་ལོ་བར་པ་ཤེས་རབ་སྙིང་པོ་ལ་བྱེད་རིགས་ཏེ། ལན་གྱི་
སྐབས་སུ་ཡང་དོན་དམ་ཡང་དག་འཕགས་ཀྱིས་འགལ་སྤོང་ཞུས་པའི་འཁོར་ལོ་བར་
པ་དེ་དགོངས་གཞི། དགོས་པ། དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་
བཀྲལ། འབུམ་སོགས་ཀྱི་ནང་ཚན་གྱི་གཟུགས་སྒྲ་སོགས་མེད་ཅེས་སོགས་ཀྱི་མདོ་
རྣམས་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་ཡང་མགོ་མཇུག་འགའ་
ཞིག་དུའང་འཇིག་རྟེན་གྱི་ཐ་སྙད་ཀྱི་དབང་གིས་ཡིན་གྱི་དོན་དམ་པར་ནི་མ་ཡིན་ནོ། །
ཞེས་དོན་དམ་གྱི་ཁྱད་པར་སྦྱར་བ་དེ། གཟུགས་མེད་ཅེས་སོགས་ལ་དོན་དམ་གྱི་ཁྱད་
པར་སྦྱར་བས། གཟུགས་སྒྲ་དང་སྐྱེ་འགག་སོགས་རང་གི་མཚན་ཉིད་ཀྱིས་མེད་ཙམ་དེ་
མདོ་དེའི་སྒྲས་ཟིན་གྱི་དོན་དུ་འཛིན་པ་བཀག་ནས་གཟུགས་སྒྲ་དང་སྐྱེ་འགག་སོགས་
དོན་དམ་པར་མེད་པ་དེ་དེའི་སྒྲས་ཟིན་གྱི་དོན་དུ་བསྟན་པའི་སྒོ་ནས་ངེས་དོན་གྱི་མདོར་
112 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བསྒྲུབ་པའི་ཕྱིར། །
གཉིས་པ་ལ་གང་ལ་དགོངས་ནས་ངོ་བོ་ཉིད་མེད་པར་གསུངས་པ་དང་། གང་ལ་
དགོངས་ནས་མ་སྐྱེས་པ་སོགས་སུ་བཤད་པའོ། །དང་པོ་ལ། མདོར་བསྟན། རྒྱས་
བཤད། དེ་དག་གི་དཔེ་བསྟན་པའོ། །དང་པོ་ནི། འཁོར་ལོ་བར་པ་ཤེས་རབ་སྙིང་པོར་
ཆོས་ཐམས་ཅད་ངོ་བོ་ཉིད་མེད་པར་གསུངས་པའི་དགོངས་གཞི་ཡོད་དེ། དོན་དམ་
པར་མཚན་ཉིད་ངོ་བོ་ཉིད་མེད་པ་དང་། དོན་དམ་པར་སྐྱེ་བ་ངོ་བོ་ཉིད་མེད་པ་དང་།
དོན་དམ་པར་ཆོས་བདག་གི་ངོ་བོ་ཉིད་མེད་པ་གསུམ་ལ་དགོངས་ནས་དེ་ལྟར་གསུངས་
པའི་ཕྱིར། གཉིས་པ་ལ་ཀུན་བརྟགས་དོན་དམ་པར་མཚན་ཉིད་ངོ་བོ་ཉིད་མེད་པར་
བཤད་པ་དང་། གཞནདབང་དོན་དམ་པར་སྐྱེ་བ་ངོ་བོ་ཉིད་མེད་པར་བཤད་པ་དང༌།
ཡོངས་གྲུབ་དོན་དམ་པར་ཆོས་བདག་གི་ངོ་བོར་མེད་པར་བཤད་པའོ། །དང་པོ་ནི།
གཟུགས་ཀྱི་ངོ་བོ་དང་ཁྱད་པར་ལ་ཀུན་བརྟགས་པའི་ཀུན་བརྟགས་ཆོས་ཅན། ཁྱོད་ལ་
དོན་དམ་པར་མཚན་ཉིད་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། སྒྲུབ་
ཕྱོགས་ནས་རྟོག་པས་བཏགས་པ་ཙམ་ཡིན་གྱི། དགག་ཕྱོགས་ནས་དོན་དམ་པར་རང་
གི་མཚན་ཉིད་ཀྱི་མ་གྲུབ་པའི་རྒྱུ་མཚན་གྱིས་(༤ རབ)དེ་ལྟར་བརྗོད་པའི་ཕྱིར། །
གཉིས་པ་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་དོན་དམ་པར་སྐྱེ་བ་
ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་སྒྲུབ་ཕྱོགས་ནས་རང་གི་རྒྱུ་
རྐྱེན་ལ་བརྟེན་ནས་སྐྱེས་ཤིང་དགག་ཕྱོགས་ནས་དོན་དམ་པར་མི་སྐྱེ་བས་དེ་ལྟར་
བརྗོད་པའི་ཕྱིར། །
གསུམ་པ་ལ། གཞན་དབང་གི་དབང་དུ་བྱས་པ་དང་། ཡོངས་གྲུབ་ཀྱི་དབང་དུ་
བྱས་པའོ། །དང་པོ་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་དོན་དམ་པར་ངོ་
བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཤེས་སྒྲིབ་རྣམ་པར་དག་བྱེད་ཀྱི་བར་
- 113 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆད་མེད་ལམ་གྱི་དམིགས་པ་མཐར་ཐུག་པ་དེ་དོན་དམ་པ་ཡིན་ལ། ཁྱོད་དོན་དམ་པར་
དེར་མ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
གཉིས་པ་ནི། གཟུགས་བདེན་སྟོང་ཆོས་ཅན། ཁྱོད་ལ་དོན་དམ་པར་ངོ་བོ་ཉིད་
མེད་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཆོས་བདག་གི་ངོ་བོར་མ་གྲུབ་པའི་རྒྱུ་
མཚན་གྱི་དེ་ལྟར་བརྗོད་པའི་ཕྱིར། །
གསུམ་པ་ནི། གཟུགས་ཀྱི་ཀུན་བརྟགས་ཆོས་ཅན། ཁྱོད་ནམ་མཁའི་མེ་ཏོག་གི་
དཔེས་སྟོན་པའི་རྒྱུ་མཚན་ཡོད་དེ། ནམ་མཁའི་མེ་ཏོག་རང་འཛིན་རྟོག་པས་བཏགས་
པ་ཙམ་ཡིན་པ་བཞིན་དུ། ཁྱོད་ཀྱང་རང་འཛིན་རྟོག་པས་བཏགས་པ་ཙམ་ཡིན་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། གཟུགས་ཀྱི་གཞན་དབང་ཆོས་ཅན། ཁྱོད་སྒྱུ་
མའི་དཔེས་སྟོན་པའི་རྒྱུ་མཚན་ཡོད་དེ། སྒྱུ་མའི་རྡེའུ་ཤིང་བུ་སོགས་རྟ་གླང་དུ་སྣང་ཡང་
དེས་སྟོང་པ་བཞིན་དུ་ཁྱོད་ཀྱང་བདེན་པར་སྣང་ཡང་བདེན་གྲུབ་ཀྱིས་སྟོངས་པའི་རྒྱུ་
མཚན་གྱི་དེ་ལྟར་བརྗོད་པའི་ཕྱིར། གཟུགས་བདེན་སྟོང་ཆོས་ཅན། ཁྱོད་ནམ་མཁའི་
དཔེས་སྟོན་པའི་རྒྱུ་མཚན་ཡོད་དེ། ནམ་མཁའ་ཐོགས་རེག་བཀག་ཙམ་ཡིན་པ་བཞིན་དུ།
ཁྱོད་རང་གི་དགག་བྱ་བདེན་གྲུབ་བཀག་ཙམ་ཡིན་པས་དེ་ལྟར་བརྗོད་པའི་ཕྱིར། །
གཉིས་པ་ནི། འཁོར་ལོ་བར་པ་ཤེས་རབ་སྙིང་པོར་ཆོས་ཐམས་ཅད་རང་གི་
མཚན་ཉིད་ཀྱིས་མ་སྐྱེས་པ་སོགས་སུ་གསུངས་པའི་དགོངས་གཞི་ཡོད་དེ། ཆོས་རྣམས་
ལ་དོན་དམ་པར་སྐྱེ་འགག་སོགས་མེད་པ་ལ་དགོངས་པའི་ཕྱིར། །
གསུམ་པ་ནི། རྣམ་པར་རྟོག་པའི་སྤྱོད་ཡུལ་ཞེས་སོགས་ཀྱི་བསྟན་དོན་གོ་སླའོ། །
བཞི་པ་ནི། སྒྲས་ཟིན་སྒྲ་ཇི་བཞིན་པ་མ་(༤༩ན)ཡིན་པས་བསྟན་དོན་གྱི་གཙོ་བོ་
སྒྲ་ཇི་བཞིན་ཡིན་ནོ། །
དོན་དམ་ཡང་དག་འཕགས་ཀྱི་ལེའུ་ཆོས་ཅན། ཁྱོད་ལ་ལེགས་པར་རྣམ་པར་ཕྱེ་
- 114 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ཀུན་བརྟགས་དོན་དམ་པར་ངོ་བོ་ཉིད་
རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དོན་དམ་པར་སྐྱེ་བ་ངོ་བོ་ཉིད་མེད་
པ་དང་། ཡོངས་གྲུབ་དོན་དམ་པར་ཆོས་བདག་གི་ངོ་བོར་མ་གྲུབ་པ་བསྟན་བྱའི་གཙོ་
བོར་བྱས་ནས་བསྟན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
འོ་ན། སེམས་ཙམ་པའི་ལུགས་ཀྱི་མཚན་ཉིད་གསུམ་གྱི་རྣམ་གཞག་དོན་དམ་
ཡང་དག་འཕགས་ཞུས་ཀྱི་ལེའུའི་བསྟན་དོན་གྱི་གཙོ་བོ་མ་ཡིན་ན་དེ་དེའི་དངོས་བསྟན་
དང་ཤུགས་བསྟན་གང་དུ་ཡང་མི་བཞེད་དམ་ཞེ་ན། དྲང་ངེས་རྣམ་འབྱེད་ལས། གལ་
ཏེ་རྣལ་འབྱོར་སྤྱོད་པ་པའི་ཞེས་སོགས་གསུངས། དོན་ནི། དགོངས་འགྲེལ་དང་ལང་
གཤེགས་དང་རྒྱན་སྟག་པོ་བཀོད་པ་སོགས་ལས་དངོས་སུ་ཕྱི་དོན་མེད་པར་སེམས་ཙམ་
དུ་བསྟན་ཅིང་སེམས་ཙམ་པ་ལ་བདེན་གྲུབ་མ་བཀག་པ་ནི། ཆོས་ཐམས་ཅད་ཅིག་ཅར་
དུ་བདེན་མེད་དུ་དངོས་སུ་རྟོགས་མི་ནུས་པ་རིམ་གྱིས་བཀྲི་དགོས་པའི་གདུལ་བྱ་རྣམས་
ཀྱི་བསམ་པ་དང་མཐུན་པར་བསྟན་པ་ཡིན་ནོ། །ཞེས་དབུ་མ་སྣང་བ་ལས་གསུངས་
པས། མདོ་སྡེ་དེ་དག་ལས་ཆོས་ཐམས་ཅད་ཅིག་ཅར་དུ་བདེན་མེད་དུ་རྟོགས་ནུས་པའི་
གདུལ་བྱ་དང་སྔ་མ་གཉིས་ཀ་ཡོད་པས་སེམས་ཙམ་པའི་འདོད་པ་ལྟར་ཀྱི་མཚན་ཉིད་
གསུམ་གྱི་རྣམ་གཞག་དོན་དམ་ཡང་དག་འཕགས་ཞུས་ཀྱི་ལེའུ་དང་ལང་གཤེགས་དང་།
རྒྱན་སྟུག་པོ་བཀོད་པའི་མདོའི་སྒྲས་ཟིན་ཙམ་གྱི་དོན་དང་། དབུ་མ་པའི་འདོད་པ་ལྟར་
ཀྱི་མཚན་ཉིད་གསུམ་གྱི་རྣམ་གཞག་མདོ་དེ་དག་གི་བསྟན་བྱའི་གཙོ་བོར་ཕྱེ་ནས་འཇོག་
ཅེས་པའི་དོན་ནོ། ། །
གསུམ་པ་རྩོད་པ་སྤོང་པ་ལ་ཁོ་ན་རེ། འཁོར་ལོ་དང་པོར་གཟུགས་ནས་ལམ་གྱི་
ཡན་ལག་གི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་སྒྲས་ཟིན་ལ་
བསྟན་པར་ཐལ། ཁྱོད་ཀྱི་དངོས་བསྟན་གྱི་འགལ་སྤོང་ཞུས་ཚུལ་འཐད་པའི་ཕྱིར་ན་མ་
- 115 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱབ། འདོད་མི་ནུས་ཏེ། དེ་ལྟར་སྟོན་པའི་འཁོར་ལོ་དང་པོ་ལ་དགོངས་(༤༩བ)གཞི་
ཞུ་མི་དགོས་པའི་ཕྱིར་ཏེ། དེ་རྣམས་རང་གི་མཚན་ཉིད་ཀྱིས་གྲུབ་པའི་ཕྱིར། །
ཁོ་ན་རེ། ཁྱོད་ཀྱི་ཤུགས་བསྟན་གྱི་འགལ་སྤོང་ཞུས་ཚུལ་མི་འཐད་པར་ཐལ།
འཁོར་ལོ་དང་པོས་བདེན་གྲུབ་གྱི་ཆོས་ཡོད་པར་བསྟན་པ་དང་ཤེས་རབ་སྙིང་པོས་
རང་གི་མཚན་ཉིད་ཀྱིས་གྲུབ་པའི་ཆོས་མེད་པར་བསྟན་པ་གཉིས་སྒྲ་ཟིན་ལྟར་ན་མི་
འགལ་བའི་ཕྱིར་ཟེར་བ་མི་འཐད་དེ། མདོ་དེ་གཉིས་རང་ཚིག་དངོས་ཤུགས་འགལ་བ་
ལྟར་ཡིན་པའི་ཕྱིར་ཏེ། བདེན་པར་ཡོད་ན་ཡོད་དགོས། རང་གི་མཚན་ཉིད་ཀྱིས་མེད་
ན་མེད་དགོས་པའི་ཕྱིར།
ཁོ་ན་རེ། སེམས་ཙམ་པའི་འདོད་པ་ལྟར་ཀྱི་མཚན་ཉིད་གསུམ་གྱི་རྣམ་གཞག་
དོན་དམ་ཡང་དག་འཕགས་ཞུས་ཀྱི་ལེའུའི་བསྟན་དོན་ཡིན་པར་ཐལ། དེས་དེ་འདྲའི་
རྣམ་གཞག་དངོས་སུ་བསྟན་པའི་ཕྱིར། རྟགས་ཁས། འདོད་མི་ནུས་ཏེ། དྲང་ངེས་རྣམ་
འབྱེད་ལས། དགོངས་འགྲེལ་ལས་མཚན་ཉིད་གསུམ་གསུངས་པའི་དོན་རྣལ་འབྱོར་
སྤྱོད་པ་པ་དག་གི་ཇི་ལྟར་བཀྲལ་བ་མདོའི་དོན་མིན་པར་དབུ་མའི་དོན་དུ་བཀྲལ་བའི་
ལམ་སྲོལ་འདི་ནི། ལེགས་ལྡན་འབྱེད་ཀྱིས་ཕྱེ་བ་ཞིབ་ཏུ་ནི་དབུ་མ་སྣང་བ་ལས་བཤད་
དོ་ཞེས་གསུངས་པའི་ཕྱིར་ན་མ་ཁྱབ་སྟེ། རྣལ་འབྱོར་སྤྱོད་པ་པ་དག་གི་མཚན་ཉིད་
གསུམ་གྱི་རྣམ་གཞག་དོན་དམ་ཡང་དག་འཕགས་ཞུས་ཀྱི་ལེའུའི་བསྟན་དོན་གྱི་གཙོ་
བོ་མ་ཡིན་པ་ ལ་དགོངས་པའི་ཕྱིར་ཏེ། དེའི་འཕྲོ་ཉིད་དུ་ཚུལ་གཉིས་ཀྱིས་མདོ་འགྲེལ་
ཚུལ་ཞིབ་ཏུ་ཤིང་རྟ་ཆེན་པོ་རྣམས་ཀྱི་རིགས་པའི་རྣམ་འགྱུར་དང་གསུང་རབ་འགྲེལ་
ཚུལ་དུ་མ་ཞིག་ཤེས་སོ། །ཞེས་གསུངས་པའི་ཕྱིར། །
ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་ཀྱིས་གཞན་
དབང་བདེན་གྲུབ་ཏུ་བསྟན་པར་ཐལ། ཁྱོད་ཀྱིས་སེམས་ཙམ་པའི་འདོད་པ་ལྟར་ཀྱི་
- 116 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
མཚན་ཉིད་གསུམ་གྱི་རྣམ་གཞག་དངོས་སུ་བསྟན་པའི་ཕྱིར། འདོད་མི་ནུས་ཏེ། ཁྱོད་
ཀྱིས་གཞན་དབང་བདེན་མེད་དུ་བསྟན་པའི་ཕྱིར་ན་མ་ཁྱབ། དེར་ཐལ། ཁྱོད་ཀྱིས་
དབུ་མ་པའི་འདོད་པ་ལྟར་ཀྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོར་
བྱས་ནས་བསྟན་པའི་ཕྱིར་ཟེར་ན། བརྒྱད་སྟོང་པ་ཆོས་ཅན། ཁྱོད་ཀྱིས་མཐར་ཐུག་
ཐེག་པ་གསུམ་དུ་གྲུབ་པར་མ་བསྟན་པར་ཐལ། ཁྱོད་(༥༩ན)ཀྱིས་མཐར་ཐུག་ཐེག་པ་
གཅིག་ཏུ་གྲུབ་པར་བསྟན་པའི་ཕྱིར། ཁྱབ་པ་ཁས། འདོད་མི་ནུས་ཏེ། གང་ཡང་དག་
པའི་སྐྱོན་མེད་པ་ལ་ཞུགས་པ་དེ་དག་ལ་ཞེས་སོགས་ཀྱིས་དེ་ལྟར་བསྟན་པའི་ཕྱིར། །
ཁོ་ན་རེ། བརྒྱད་སྟོང་པ་སྒྲ་ཇི་བཞིན་པ་མ་ཡིན་པར་ཐལ། དེས་མཐར་ཐུག་ཐེག་
པ་གསུམ་དུ་གྲུབ་པར་བསྟན་པའི་ཕྱིར། ཁྱབ་སྟེ། མདོ་སྡེ་དགོངས་འགྲེལ་གྱིས་དེ་ལྟར་
བསྟན་ན་དེ་སྒྲ་ཇི་བཞིན་པ་མ་ཡིན་དགོས་པའི་ཕྱིར་ན་མ་ཁྱབ་སྟེ། ཤེར་ཕྱིན་གྱི་མདོ་
ལས་དེ་དེ་ལྟར་བསྟན་པ་དྲང་དོན་དུ་འགྲེལ་བའི་ཤེར་ཕྱིན་གྱི་མདོ་མེད་པར་ཐལ།
དགོངས་འགྲེལ་ལས་དེ་ལྟར་བསྟན་པ་དྲང་དོན་དུ་འགྲེལ་བའི་ཤེར་ཕྱིན་གྱི་མདོ་མེད་
པའི་ཕྱིར། འདོད་མི་ནུས་ཏེ། གལ་ཏེ་དེ་དག་གིས་ཞེས་སོགས་ཀྱིས་དེ་དྲང་དོན་དུ་
འགྲེལ་བའི་ཕྱིར། ཁོ་ན་རེ། ཤེར་རབ་སྙིང་པོ་དགག་བྱ་ལ་དོན་དམ་གྱི་ཁྱད་པར་མ་
སྦྱར་བའི་མདོ་མ་ཡིན་པར་ཐལ། དེ་དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་
ཡིན་པའི་ཕྱིར་ཏེ། དེས་བདེན་གྲུབ་བཀག་པའི་ཕྱིར་ཏེ། དེས་བདེན་མེད་བསྟན་པའི་
ཕྱིར་ན་མ་ཁྱབ་སྟེ། འོ་ན། དེས་དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་
བར་ཐལ། དེས་བདེན་གྲུབ་དངོས་སུ་བཀག་པའི་ཕྱིར་ཏེ། དེས་བདེན་མེད་དངོས་སུ་
བསྟན་པའི་ཕྱིར། ཁྱབ་པ་ཁས། དེར་ཐལ། དེས་བདེན་མེད་དངོས་བསྟན་བསྟན་བྱའི་
གཙོ་བོར་བྱས་ནས་བསྟན་པའི་ཕྱིར། ཁ་ཅིག །དེས་དགག་བྱ་ལ་དོན་དམ་གྱི་ཁྱད་པར་
སྦྱར་བར་ཐལ། དེས་དེ་མི་གསལ་བའི་ཚུལ་གྱིས་སྦྱར་བའི་ཕྱིར་ཏེ། དྲང་ངེས་རྣམ་
- 117-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འབྱེད་ལས། དེ་ཡང་ཤེས་རབ་སྙིང་པོ་ལྟ་བུ་མདོ་དེའི་ནང་དུ་དོན་དམ་པ་དང་བདེན་
པའི་ཁྱད་པར་གསལ་བར་མ་སྦྱར་བར་གཟུགས་མེད་ཞེས་པ་ལ་སོགས་པ་བསྟན་པ་ནི་
ཇི་ལྟར་བསྟན་པ་དེ་ཙམ་གྱིས་སྒྲ་ཇི་བཞིན་པར་གཟུང་དུ་མི་རུང་བས་གཞན་དུ་དྲང་
དགོས་པས་དྲང་དོན་ནོ། །ཞེས་གསུངས་པའི་ཕྱིར་ན་མ་ཁྱབ། །
ཁ་ཅིག །སྐབས་འདིར་དོན་དམ་ཡང་དག་འཕགས་ཞུས་ཀྱི་ལེའུ་སྒྲ་ཇི་བཞིན་པར་
བྱས་ནས། ཆོས་ཐམས་ཅད་ཀྱི་གསལ་བའི་དབྱེ་བ་མཐའ་དག་གི་སྟེང་དུ་མཚན་ཉིད་
གསུམ་གསུམ་གྱི་རྣམ་གཞག་འབྱེད་པ་དང༌། ཉི་ཁྲི་བྱམས་ཞུས་ཀྱིས་ལེའུ་ཡང་སྒྲ་ཇི་
བཞིན་པར་བྱེད་ཟེར་ན། ཀུན་བརྟགས་(༥༠བ)གཞན་དབང་ཡོངས་གྲུབ་གསུམ་གྱི་
སྟེང་དུ་མཚན་ཉིད་གསུམ་གསུམ་གྱི་རྣམ་གཞག་འཐད་པར་ཐལ། དམ་བཅའ་འཐད་
པའི་ཕྱིར། འདོད་ན། ཀུན་བརྟགས་ཀྱི་གཞན་དབང་ཡིན་ན་ཀུན་བརྟགས་ཀྱི་ཆོས་ཉིད་
ཀྱི་སྟོང་གཞི་ཡིན་དགོས་པར་ཐལ། འདོད་པ་གང་ཞིག །དོན་དམ་ཡང་དག་འཕགས་
ཞུས་ཀྱི་ལེའུ་སྒྲ་ཇི་བཞིན་པ་ཡིན་པའི་ཕྱིར། འདོད་ན། ཤེས་བྱ་ཆོས་ཅན། རྣམ་
བཏགས་ཀྱི་གཞན་དབང་ཀུན་བརྟགས་ཀྱི་གཞན་དབང་གིས་སྟོང་པ་དེ་ཆོས་ཉིད་ཀྱི་
གཞན་དབང་དུ་འདོད་རིགས་པར་ཐལ། རྣམ་བཏགས་ཀྱི་གཟུགས་ཀུན་བརྟགས་ཀྱི་
གཟུགས་ཀྱིས་སྟོང་པ་དེ་ཆོས་ཉིད་ཀྱི་གཟུགས་སུ་འཇོག་རིགས་པ་གང་ཞིག །འདོད་
པའི་ཕྱིར། དང་པོ་གྲུབ་སྟེ། ཉི་ཁྲི་བྱམས་ཞུས་ཀྱི་ལེའུར། གང་ཀུན་བརྟགས་པའི་
གཟུགས་དེས་རྣམ་པར་བཏགས་པའི་གཟུགས་རྟག་པ་རྟག་པའི་དུས་དང་ཐེར་ཟུག་ཐེར་
ཟུག་གི་དུས་སུ་ངོ་བོ་ཉིད་མེད་པ་ཁོ་ན་དང༌། ཆོས་ལ་བདག་མེད་པ་དང་དེ་བཞིན་ཉིད་
དང་ཡང་དག་པའི་མཐའ་ནི་ཆོས་ཉིད་ཀྱི་གཟུགས་སོ། །ཞེས་དང་། དྲང་ངེས་རྣམ་
འབྱེད་ལས། དེ་ལ་རྣམ་བཏགས་ཀྱི་གཟུགས་ཀྱི་ངོ་བོ་ཉིད་མེད་པ་དང་ཆོས་ཀྱི་བདག་
མེད་སོགས་ནི་ཆོས་ཉིད་ཀྱི་གཟུགས་སོ། །ཆོས་དེ་ཡང་རྣམ་བཏགས་ཀྱི་གཟུགས་ཀུན་
- 118 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
བརྟགས་པའི་གཟུགས་དེས་ངོ་བོ་ཉིད་དང་བདག་མེད་པ་ཡིན་པས་མེད་རྒྱུའི་བདག་
གམ་ངོ་བོ་ནི་ཀུན་བརྟགས་སོ། །ཞེས་གསུངས་པའི་ཕྱིར། འདོད་ན། གཞན་དབང་
བདེན་པར་གྲུབ་པ་ཀུན་བརྟགས་ཀྱི་གཞན་དབང་ཡིན་པར་ཐལ། རྣམ་བཏགས་ཀྱི་
གཞན་དབང་ཀུན་བརྟགས་ཀྱི་གཞན་དབང་གིས་སྟོང་པ་ཆོས་ཉིད་ཀྱི་གཞན་དབང་དུ་
འཇོག་རིགས་པ་གང་ཞིག །གཞན་དབང་གཞན་དབང་ཞེས་པའི་སྒྲ་འཇུག་པའི་འཇུག་
གཞིར་རང་གི་མཚན་ཉིད་ཀྱིས་གྲུབ་པ་དེ་ཀུན་བརྟགས་ཀྱི་གཞན་དབང་མ་ཡིན་པའི་
ཕྱིར། མ་གྲུབ་ན། གཞན་དབང་གཞན་དབང་ཞེས་པའི་སྒྲ་འཇུག་པའི་འཇུག་གཞིར་
རང་གི་མཚན་ཉིད་ཀྱིས་གྲུབ་པ་ཆོས་ཅན། གཞན་དབང་ཁྱོད་ཀྱིས་སྟོང་པ་དེ་གཞན་
དབང་གི་ཆོས་ཉིད་ཡིན་པར་ཐལ། ཁྱོད་གཞན་དབང་གི་སྟེང་གི་ཀུན་བརྟགས་ཀྱི་
གཞན་དབང་ཡིན་པའི་ཕྱིར། འདོད་ན། གཞན་དབང་ཁྱོད་(༥༡ན)ཀྱིས་སྟོང་པར་ཐལ།
འདོད་པའི་ཕྱིར། འདོད་མི་ནུས་ཏེ། དེ་དེར་རང་གི་མཚན་ཉིད་ཀྱིས་གྲུབ་པའི་ཕྱིར་ཏེ།
གཞི་གྲུབ་པའི་ཕྱིར། གཞན་དབང་བདེན་པར་གྲུབ་པ་ཆོས་ཅན། ཡོད་པར་ཐལ། ཀུན་
བརྟགས་ཀྱི་ཆོས་ཉིད་ཀྱི་རྟེན་ཆོས་ཅན་ཡིན་པའི་ཕྱིར་ཏེ། ཀུན་བརྟགས་ཀྱི་གཞན་
དབང་ཡིན་པའི་ཕྱིར། འཁོར་གསུམ། ཀུན་བརྟགས་ཀུན་བརྟགས་ཀྱི་གཞན་དབང་
ཡིན་པར་ཐལ། ཀུན་བརྟགས་ཀྱི་སྟེང་དུ་མཚན་ཉིད་གསུམ་གྱི་རྣམ་གཞག་དོན་དམ་
ཡང་དག་འཕགས་ཞུས་ཀྱི་ལེའུའི་སྒྲས་དོན་ལྟར་འཇོག་རིགས་པ་གང་ཞིག །ཀུན་
བརྟགས་འཛིན་པའི་ཚད་མ་ཀུན་བརྟགས་ཀྱི་གཞན་དབང་མ་ཡིན་པའི་ཕྱིར། འདོད་
ན། རྣམ་བཏགས་ཀྱི་གཞན་དབང་ཀུན་བརྟགས་ཀྱི་གཞན་དབང་ཀྱིས་སྟོང་པར་ཐལ།
དེ་དེས་སྟོང་པ་དེ་ཆོས་ཉིད་ཀྱི་གཞན་དབང་ཡིན་པའི་ཕྱིར་ཏེ། རྣམ་བཏགས་ཀྱི་གཞན་
དབང་ཀུན་བརྟགས་ཀྱི་གཞན་དབང་གིས་སྟོང་པ་དེ་ཆོས་ཉིད་ཀྱི་གཞན་དབང་གང་
ཞིག །ཀུན་བརྟགས་ཀུན་བརྟགས་ཀྱི་གཞན་དབང་ཡིན་པའི་ཕྱིར། རྟགས་ཁས་
- 119-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སོ། །དེ་བཞིན་དུ་ཀུན་བརྟགས་ཀྱི་ཡོངས་གྲུབ་ཡིན་ན་ཀུན་བརྟགས་ཀྱི་ཆོས་ཉིད་ཡིན་
དགོས་པར་ཐལ། ཀུན་བརྟགས་ཀྱི་སྟེང་དུ་ཀུན་བརྟགས་གཞན་དབང་ཡོངས་གྲུབ་
གསུམ་གྱི་རྣམ་གཞག་འཐད་པའི་ཕྱིར། རྟགས་ཁས། འདོད་ན། ཡོངས་གྲུབ་བདེན་
གྲུབ་ཆོས་ཅན། ཀུན་བརྟགས་ཀྱི་ཆོས་ཉིད་ཡིན་པར་ཐལ། ཀུན་བརྟགས་ཀྱི་ཡོངས་
གྲུབ་ཡིན་པའི་ཕྱིར། ཁྱབ་པ་ཁས། མ་གྲུབ་ན། དེར་ཐལ། རྣམ་བཏགས་ཀྱི་ཡོངས་
གྲུབ་ཀུན་བརྟགས་ཀྱི་ཡོངས་གྲུབ་ཀྱིས་སྟོང་པ་དེ་ཆོས་ཉིད་ཀྱི་ཡོངས་གྲུབ་ཡིན་པའི་
ཕྱིར་ཏེ། ཡོངས་གྲུབ་ཀྱི་སྟེང་དུ་མཚན་ཉིད་གསུམ་གྱི་རྣམ་གཞག་འཐད་པའི་ཕྱིར།
རྟགས་ཁས། །
རང་ལུགས་ནི། དོན་དམ་ཡང་དག་འཕགས་ཞུས་ཀྱི་ལེའུ་སྒྲ་ཇི་བཞིན་པར་ཁས་
ལེན་ཞིང་། བྱམས་ཞུས་ཀྱི་ལེའུ་སྒྲ་ཇི་བཞིན་པར་ཁས་མི་ལེན་ཀྱང་གཟུགས་ནས་རྣམ་
མཁྱེན་གྱི་བར་གྱི་འགྲེས་རྐང་རྣམས་ལ་དེ་ལྟར་སྦྱར་གྱི་ཆོས་གཞན་དག་ལ་དེ་ལྟར་སྦྱར་
བ་མ་གསུངས་པའི་ཕྱིར། །
ཁོ་ན་རེ། གྲུབ་དོན་གཉིས་པས་རྒྱས་འབྲིང་བསྡུས་གསུམ་དྲང་དོན་དུ་སྒྲུབ་པར་
ཐལ། (༥༡བ)དེས་དེ་དྲང་དོན་དུ་བསྟན་པའི་ཕྱིར་ན་མ་ཁྱབ། ཁོ་ན་རེ། དོན་དམ་ཡང་
དག་འཕགས་ཞུས་ཀྱི་ལེའུ་ཆོས་ཅན། ངེས་དོན་གྱི་མདོ་ཡིན་པར་ཐལ། དབུ་མའི་
བཀའ་ཡིན་པའི་ཕྱིར་ན་མ་ཁྱབ། མ་གྲུབ་ན་དེར་ཐལ། རྒྱས་འབྲིང་བསྡུས་གསུམ་ངེས་
དོན་གྱི་མདོར་གཞུང་བཙུགས་ནས་བསྒྲུབས་པའི་མདོ་ཡིན་པའི་ཕྱིར། གཞན་ཡང་། དེ་
ཆོས་ཅན། ངེས་དོན་གྱི་མདོ་ཡིན་པར་ཐལ། སྟོང་ཉིད་དངོས་བསྟན་བསྟན་བྱའི་གཙོ་
བོར་བྱས་ནས་བསྟན་པའི་མདོ་ཡིན་པའི་ཕྱིར་ཏེ། དབུ་མ་པའི་བཀའ་ཡིན་པའི་ཕྱིར།
ཟེར་ན་རྩ་བར་མ་ཁྱབ་སྟེ། མདོ་ཤེས་རབ་སྙིང་པོ་ཆོས་ཅན། དེར་ཐལ། དེའི་ཕྱིར།
འཁོར་ལོ་བར་པ་ཡིན་པའི་ཕྱིར། ཁྱབ་སྟེ། སྟོང་པ་ཉིད་སྨོས་པའི་རྣམ་པས། ཞེས་
- 120 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ། །
གསུངས་པའི་ཕྱིར། །
ཁོ་ན་རེ། བདེན་གྲུབ་གཙོ་བོར་དངོས་སུ་བསྟན་པའི་མདོ་ཡིན་ན་དྲང་དོན་གྱི་མདོ་
ཡིན་པས་མ་ཁྱབ་པ་ཐལ། བདེན་མེད་དངོས་བསྟན་བསྟན་བྱའི་གཙོ་བོར་བྱས་ནས་
སྟོན་པའི་མདོ་ཡིན་ན་ངེས་དོན་གྱི་མདོ་ཡིན་པས་མ་ཁྱབ་པའི་ཕྱིར། ཟེར་ན། མ་ཁྱབ།
དེ་བཞིན་དུ་དྲང་དོན་དངོས་བསྟན་བསྟན་བྱའི་གཙོ་བོར་བྱས་ནས་སྟོན་པའི་མདོ་ཡིན་
ན་དྲང་དོན་གྱི་མདོ་ཡིན་པས་མ་ཁྱབ་པར་ཐལ། ངེས་དོན་དངོས་བསྟན་བསྟན་བྱའི་
གཙོ་བོར་བྱས་ནས་སྟོན་པའི་མདོ་ཡིན་ན་ངེས་དོན་གྱི་མདོ་ཡིན་པས་མ་ཁྱབ་པའི་ཕྱིར།
ཟེར་ན། ཁྱབ་པ་སྤྲོས་པས་ཆོག་གོ ། །
འཕགས་སེང་གི་ལུགས་བཤད་པ།
གསུམ་པ་འཕགས་སེང་གི་ལུགས་ལ་གསུམ་ལས། དང་པོ་ནི། དོན་དམ་ཡང་
དག་འཕགས་ཞུས་ཀྱི་ལེའུ་ངེས་དོན་གྱི་མདོ་ཡིན་ཟེར་ན། དེ་ཆོས་ཅན། སྒྲ་ཇི་བཞིན་
པ་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་ཏེ། དེ་སྒྲ་ཇི་བཞིན་པ་
མ་ཡིན་པར་སློབ་དཔོན་སེང་གེ་བཟང་པོས་ཁས་ལེན་པའི་ཕྱིར་ཏེ། དེས་དེ་མཚན་ཉིད་
ལ་ལྡེམ་པོར་དགོངས་པའི་མདོར་ཁས་ལེན་པའི་ཕྱིར། རྣམ་བཤད་ལས། མཚན་ཉིད་
ལ་ལྡེམ་པོར་དགོངས་པ་ནི། མདོ་དགོངས་འགྲེལ་ལས། ངོ་བོ་ཉིད་གསུམ་ལ། བདེན་
པར་གྲུབ་མ་གྲུབ་ཀྱི་ཁྱད་པར་གསུངས་པ་ལྟ་བུའོ། །ཞེས་གསུངས་པའི་ཕྱིར། །
ཁོ་ན་རེ། ཞི་འཚོ་ཡབ་སྲས་ཀྱི་ལུགས་ལ་དེ་མཚན་ཉིད་ལ་ལྡེམ་པོར་དགོངས་པའི་
མདོ་ཡིན་པར་ཐལ། སེང་གེ་བཟང་པོའི་ལུགས་ལ་དེ་དེ་ཡིན་པའི་ཕྱིར། འདོད་མི་ནུས་
ཏེ། དེ་དེ་(༥ ༢ན)གཉིས་ཀྱིས་ལུགས་ལ་དབུ་མ་པའི་བཀའ་ཡིན་པའི་ཕྱིར་ན་མ་ཁྱབ།
ཁ་ཅིག །ལུང་དེའི་དོན་ནི་དོན་དམ་ཡང་དག་འཕགས་ཞུས་ཀྱི་ལེའུ་ལས་གཞན་པའི་
- 121 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགོངས་འགྲེལ་གྱི་ལེའུ་ལས་མཚན་ཉིད་གསུམ་གྱི་རྣམ་གཞག་གསལ་བར་བསྟན་པ་
དེ་དེའི་དོན་ཡིན་ཟེར་ན། དེ་ལས་གཞན་པའི་དེ་འདྲའི་དགོངས་འགྲེལ་གྱི་ལེའུ་ཡོད་
པར་ཐལ། དམ་བཅའ་འཐད་པའི་ཕྱིར། འདོད་ན། དེ་འདྲའི་ལེའུ་ཆོས་ཅན། ཁྱོད་
སེམས་ཙམ་པས་ལེགས་པར་ཕྱེ་བའི་ཆོས་འཁོར་དུ་འདོད་པར་ཐལ། ཁྱོད་དགོངས་
འགྲེལ་གྱི་ནང་ཚན་གྱི་མཚན་ཉིད་གསུམ་ལ་བདེན་པར་གྲུབ་མ་གྲུབ་ཀྱི་ཁྱད་པར་གསལ་
བར་སྟོན་པའི་མདོ་ཡིན་པའི་ཕྱིར། འདོད་མི་ནུས་ཏེ། རྣམ་བཤད་ལས། དེར་ས་བཅུའི་
དབང་ཕྱུག་གི་བྱང་ཆུབ་སེམས་དཔའ་བཅུས། ཞེས་སོགས་གསུངས་པའི་ཕྱིར་དང་།
སློབ་དཔོན་འཕགས་པ་ཐོགས་མེད་ཀྱིས་ཐེག་པ་ཆེན་པོའི་རིགས་ཅན་དུ་མ་རྗེས་སུ་
བཟུང་བའི་ཆེད་དུ། རྣམ་པར་རིག་པ་ཙམ་གྱི་ཤིང་རྟའི་སྲོལ་ཕྱེ་བ་ལྟར་ན། མདོ་སྡེ་འདི་
ནས་འཁོར་ལོ་གསུམ་གྱི་དྲང་ངེས་འདི་ལྟར་ཕྱེ་བ་དང་། མཐར་ཐུག་ཐེག་པ་གསུམ་དུ་
གསུངས་པ་རྣམས་སྒྲ་ཇི་བཞིན་པར་མཛད་ལ་ཞེས་གསུངས་པ་མི་འཐད་པར་ཐལ། དེ་
སྒྲ་ཇི་བཞིན་པ་ཡིན་པའི་ཕྱིར།
ཁ་ཅིག །སློབ་དཔོན་སེང་གེ་བཟང་པོས་དེ་ངེས་དོན་གྱི་མདོར་བཞེད་པ་ཡིན་ཞེ་
ན་མི་འཐད་དེ། དེས་དེ་སེམས་ཙམ་པའི་ཐུན་མོངས་མ་ཡིན་པའི་བཀར་བཞེད་པའི་
ཕྱིར་ཏེ། དེས་དེར་གཞན་དབང་དང་ཡོངས་གྲུབ་བདེན་གྲུབ་དང་མཐར་ཐུག་ཐེག་པ་
གསུམ་དུ་གྲུབ་པར་གསུངས་པར་བཞེད་པའི་ཕྱིར་ཏེ། རྣམ་བཤད་ལས། མདོ་སྡེ་འདི་
ཉིད་དུ་གཞན་དབང་དང་ཡོངས་གྲུབ་བདེན་པར་གྲུབ་པ་དང༌། མཐར་ཐུག་ཐེག་པ་
གསུམ་དུ་བསྟན་ལ། ཞེས་དང༌། རྣམ་པར་རིག་པ་ཙམ་དུ་སྨྲ་བ་རྣམས་ནི། མདོ་སྡེ་
དགོངས་པ་ངེས་འགྲེལ་གྱི་སྒྲ་ཇི་བཞིན་པ་ལ་བརྟེན་ནས། ཞེས་གསུངས་པའི་ཕྱིར། དེ་
བཞིན་གཤེགས་པའི་སྙིང་པོའི་མདོ་དང་འཕགས་པ་དཔལ་འཕྲེང་གི་མདོ་དང་དོན་
དམ་ཡང་དག་འཕགས་ཞུས་ཀྱི་ལེའུ་རྣམས་བསྟན་དོན་གཅིག་པར་ཐལ། དེ་རྣམས་
- 122 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དབུ་མ་(༥ ༢བ)པའི་བཀར་མཚུངས་པའི་ཕྱིར། རྟགས་ཁས། འདོད་མི་ནུས་ཏེ། རྣམ་
བཤད་ལས། མདོ་སྡེ་འདི་ཉིད་དུ་གཞན་དབང་དང་ཡོངས་གྲུབ་བདེན་པར་གྲུབ་པ་
དང༌། མཐར་ཐུག་ཐེག་པ་གསུམ་དུ་བསྟན་ལ། དེ་བཞིན་གཤེགས་པའི་སྙིང་པོའི་མདོ་
དང་། འཕགས་པ་དཔལ་འཕྲེང་གི་མདོ་ལ་སོགས་པར་ཆོས་ཐམས་ཅད་བདེན་པས་
སྟོང་ཞིང་དྲི་མ་བློ་བུར་བ་ཡིན་པ་དང་། མཐར་ཐུག་ཐེག་པ་གཅིག་ཏུ་བསྟན་པར་ཐེག་
པ་ཆེན་པོ་རྒྱུད་བླ་མས་ལེགས་པར་བསྒྲུབས་པས་དེ་དག་གི་དོན་གཅིག་ཡིན་མིན་བསམ་
པར་བྱ་བ་ཡིན་ནོ། །ཞེས་གསུངས་པའི་ཕྱིར། །
ཁོ་ན་རེ། དེས་དེ་དབུ་མ་པའི་བཀར་བཞེད་པར་ཐལ། ཞི་བ་འཚོས་དེ་དེ་ལྟར་དུ་
བཞེད་པ་གང་ཞིག །འགྲེལ་ཆེན་དུ། བདེན་གཉིས་ཀྱི་རྣམ་གཞག་གཏན་ལ་འབེབས་
ཚུལ་སོགས་ཞི་བ་འཚོའི་རྗེས་སུ་འབྲང་བའི་ཕྱིར་དང་། འགྲེལ་པར། མཁན་པོ་ཡང་
དག་རྣམ་སྣང་མཛད། །བླ་མ་བཟང་ལ་ཕྱག་འཚལ་ནས། །ཞེས་སོགས་གསུངས་པའི་
ཕྱིར་ཟེར་ན། ཞི་བ་འཚོའི་སློབ་མ་ཡིན་པའི་རྒྱུ་མཚན་གྱིས་རྣམ་པ་ཀུན་ཏུ་དགོངས་པ་
གཅིག་པའི་ངེས་པ་མེད་དེ། ཞི་བ་འཚོ་རྣམ་བདེན་པའི་འདོད་པ་ལྟར་གྱི་དབུ་མ་པ་
དང༌། སེང་གེ་བཟང་པོ་རྣམ་རྫུན་པའི་འདོད་པ་ལྟར་གྱི་དབུ་མ་པ་ཡིན་པའི་ཕྱིར། དང་
པོ་གྲུབ་སྟེ། དྲང་ངེས་རྣམ་འབྱེད་ལས། ལུགས་འདིས་སྔོ་སེར་ལ་སོགས་པའི་རྣམ་པ་
དངོས་པོར་འདོད་དེ་ཆོས་ཀྱི་གྲགས་པའི་བཞེད་པ་ཡང་དེ་ལྟར་འགྲེལ་པས་ཐ་སྙད་དུ་
རྣམ་བདེན་པ་ལྟར་འདོད་པའི་དབུ་མ་པའོ། །ཞེས་གསུངས་པའི་ཕྱིར། གཉིས་པ་གྲུབ་
སྟེ། དེས་སྔོན་སྣང་དབང་ཤེས་འཁྲུལ་ཤེས་སུ་འདོད་པའི་ཕྱིར་ཏེ། རྣམ་བཤད་ལས།
གཟུང་བ་རྫས་གཞན་མེད་ན་གཟུང་འཛིན་རྫས་ཐ་དད་དུ་སྣང་བའི་འཛིན་པ་མ་འཁྲུལ་
པ་མེད་དོ་སྙམ་དུ་རྗེས་ཀྱི་གནས་སྐབས་སུ་ངེས་པར་སེམས་པས་འཛིན་པའི་རྣམ་པའི་
མཚན་ཉིད་རྣམ་པར་རིགས་མ་འཁྲུལ་བར་འཛིན་པ་ཙམ་དེ་ཡང་བསལ་ཏེ། ཞེས་
- 123 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གསུངས་པའི་ཕྱིར། །
ཁ་ཅིག །མདོ་སྡེ་འདི་ནས་འཁོར་ལོ་གསུམ་གྱི་དྲང་ངེས་འདི་ལྟར་ཕྱེ་བ་དང་།
ཞེས་སོགས་གསུངས་པ་དེ་སེམས་ཙམ་པའི་སྐབས་ཡིན་པས་སྐྱོན་མེད་དོ་ཞེ་ན། སེམས་
ཙམ་(༥ ༣ན)པའི་ལུགས་ལ་དེ་རྣམས་དགོངས་པ་མི་གཅིག་པར་ཐལ། དམ་བཅའ་
འཐད་པའི་ཕྱིར། འདོད་ན། དེ་གཅིག་པར་ཐལ། དེའི་ལུགས་ལ་འཁོར་ལོ་བར་ཐ་
གཉིས་དགོངས་པ་གཅིག་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། འཁོར་ལོ་ཕྱི་
མ་གཉིས་ཀྱི་དགོངས་པ་གཅིག་ཡིན་ནོ། །ཞེས་གསུངས་པའི་ཕྱིར། །
གཉིས་པ་རང་ལུགས་ནི། ལེགས་ལྡན་འབྱེད་ཞི་འཚོ་ཡབ་སྲས་རྣམས་ཀྱིས་དོན་
དམ་ཡང་དག་འཕགས་ཞུས་ཀྱི་ལེའུའི་མཐར་ཐུག་གི་དགོངས་པ་དབུ་མར་བཀྲལ་ཡང་།
དབུ་མ་ཐལ་རང་གཉིས་ཀྱི་སྐབས་སུ་དེ་སྒྲ་ཇི་བཞིན་པའི་ངེས་དོན་གྱི་མདོར་མི་བཞེད་
ལ། ཁྱད་པར་དུ་འཕགས་སེང་གི་སྐབས་སུ་སེམས་ཙམ་པའི་ཐུན་མོང་མ་ཡིན་པའི་
བཀར་བཞེད་དོ། །དེས་ན་དབུ་མ་པ་རྣམས་ཀྱིས་དྲང་དོན་དུ་འགྲེལ་བའི་མདོ་དེ་ལ་མི་
འདྲ་བ་དུ་མ་ཞིག་ཡོད་དེ། མདོ་དེའི་དངོས་ཟིན་གྱི་དོན་དེའི་བསྟན་དོན་དུ་ཁས་བླངས་
དུ་མི་རུང་བར་མདོ་དེའི་དགོངས་གཞི་མདོ་དེའི་བསྟན་དོན་དུ་ཁས་བླངས་པའི་སྒོ་ནས་
མདོ་དེ་དྲང་དོན་དུ་འགྲེལ་དགོས་པ། ཕ་དང་མ་ནི་གསད་བྱ་ཞིང་། །ཞེས་སོགས་ཀྱི་
མདོ་ལྟ་བུ་དྲང་དོན་དུ་འགྲེལ་པའི་ཚུལ་གཅིག་དང་། མདོ་དེའི་དངོས་ཟིན་གྱི་དོན་
གནས་ལུགས་སུ་ཁས་བླངས་དུ་མི་རུང་བར་དེ་ལས་ལོགས་སུ་དྲང་ནས་གནས་ལུགས་
ཀྱི་དོན་གཞན་དུ་བཤད་དགོས་པ་རྒྱུ་ལས་དཀར་ནག་བྱས་པ་ལས་འབྲས་བུ་བདེ་སྡུག་
འབྱུང་བར་གསུངས་པའི་མདོ་ལྟ་བུ་དྲང་དོན་དུ་འགྲེལ་པའི་ཚུལ་གཅིག་རྣམས་སུ་ཡོད་
པའི་ཕྱིར་ཏེ། དྲང་ངེས་རྣམ་འབྱེད་ལས། དྲང་དོན་གྱི་མདོ་དེས་གདུལ་བྱ་ཁ་དྲང་བར་
བྱ་བ་ཡང་ཡིན་མོད་ཀྱང་དེ་ནི་དྲང་ཞེས་པའི་དོན་མིན་གྱི་མདོའི་དོན་དེ་ལས་གཞན་དུ་
- 124 -



དྲང་ངེས་རྣམ་འབྱེད་ཀྱི་སྤྱི་དོན་རྒོལ་ངན་ཚར་གཅོད་རིན་པོ་ཆེའི་ཕྲེང་བ།
དྲང་དགོས་མི་དགོས་ཀྱི་དྲང་ཚུལ་དེ་ཡིན་ནོ། །དོན་དྲང་དགོས་པ་འདི་ལ་གཉིས་ལས།
ཞེས་གསུངས་པའི་ཕྱིར། ངེས་དོན་གྱི་མདོ་ནི་སེམས་ཙམ་པས་འདོད་པ་ལྟར་གྱི་སྒྲ་ཇི་
བཞིན་དུ་ཁས་བླང་དུ་རུང་བ་ལ་མི་བྱེད་དེ། འདུས་བྱས་མི་རྟག་པར་སྟོན་པའི་མདོ་དྲང་
དོན་གྱི་མདོ་ཡིན་པའི་ཕྱིར། དེས་ན་དྲང་དོན་གྱི་མདོ་དང་ངེས་དོན་གྱི་མདོ་ཞེས་པའི་
ཚིག་ཟུར་གྱི་དྲང་དོན་དང་ངེས་དོན་དེ་ཀུན་རྫོབ་དང་དོན་དམ་ལ་བྱེད་རིགས་ཏེ། བློ་
གྲོས་མི་ཟད་(༥༣བ)བའི་མདོར། གང་ཟག་ལ་མི་རྟོན། ཆོས་ལ་རྟོན་པ་དང་། ཚིག་ལ་
མི་རྟོན་དོན་ལ་རྟོན་པ་དང་། དྲང་དོན་ལ་མི་རྟོན་ངེས་དོན་ལ་རྟོན་པ་དང་། རྣམ་ཤེས་
ལ་མི་རྟོན་ཡེ་ཤེས་ལ་རྟོན་པ། ཞེས་དང་། ཡེ་ཤེས་སྣང་བ་རྒྱན་གྱི་མདོ་ལས། ངེས་པའི་
དོན་གང་ཡིན་པ་དེ་ནི་དོན་དམ་པའོ། །ཞེས་གསུངས་པའི་ཕྱིར། །
དེ་ཡང་མདོ་ཚན་དང་པོ་དེས་བསྟན་པ་སྐྱོན་མེད་དུ་རྟོགས་པ་ལ་བརྟེན་ནས་སྟོན་
པ་སྐྱོན་མེད་དུ་རྟོགས་དགོས་ཀྱི་སྟོན་པ་སྐྱོན་མེད་དུ་རྟོགས་པ་ལ་བརྟེན་ནས་བསྟན་པ་
སྐྱོན་མེད་དུ་རྟོགས་མི་ནུས་ཞེས་བསྟན། གཉིས་པས་སྟོང་ཉིད་སྟོན་པའི་ཚིག་དེ་གནས་
ལུགས་མིན་གྱི། བསྟན་དོན་སྟོང་ཉིད་དེ་གནས་ལུགས་ཡིན་ཞེས་བསྟན། གསུམ་པས།
དྲང་དོན་ཀུན་རྫོབ་པ་གནས་ལུགས་མ་ཡིན། ངེས་དོན་དོན་དམ་པ་གནས་ལུགས་ཡིན་
ཞེས་བསྟན། བཞི་པས་རྣམ་ཤེས་འཁྲུལ་པའི་སྣང་ཚུལ་མི་བདེན། ཡེ་ཤེས་མ་འཁྲུལ་
པའི་གཟིགས་ཚུལ་བདེན་ཞེས་བསྟན་ཏོ། །
དེས་ན་དོན་དམ་བདེན་པ་དངོས་བསྟན་བསྟན་བྱའི་གཙོ་བོར་བྱས་ནས་སྟོན་ཅིང་
སྒྲ་ཇི་བཞིན་དུ་ཁས་བླང་དུ་རུང་བའི་མདོར་དམིགས་པ་དེ་ངེས་དོན་གྱི་མདོའི་མཚན་
ཉིད། དཔེར་ན། རྒྱས་འབྲིང་བསྡུས་གསུམ་ལྟ་བུའོ། །ཀུན་རྫོབ་བདེན་པ་དངོས་བསྟན་
བསྟན་བྱའི་གཙོ་བོར་བྱས་ནས་སྟོན་པའི་མདོ་དང་། སྒྲ་ཇི་བཞིན་དུ་ཁས་བླང་དུ་མི་རུང་
བའི་མདོ་གང་རུང་དུ་དམིགས་པ་དེ། དྲང་དོན་གྱི་མདོའི་མཚན་ཉིད་ཡིན། དཔེར་ན།
- 125 -



OH)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འཁོར་ལོ་ཐོག་མཐའ་གཉིས་ལྟ་བུ། དེ་ལ་དབྱེ་ན་དྲང་དོན་སྒྲ་ཇི་བཞིན་པ་དང་། དྲང་
དོན་དགོངས་པ་ཅན་གཉིས་སུ་ཡོད། །
གསུམ་པ་རྩོད་པ་སྤོང་བ་ལ། ཁོ་ན་རེ། སློབ་དཔོན་སེང་གེ་བཟང་པོས་མདོ་སྡེ་
དགོངས་འགྲེལ་གྱི་དོན་འགྲེལ་ཚུལ་ཀ་མ་ལ་ཤི་ལའི་རྗེས་སུ་འབྲང་བར་ཐལ། དེ་ཞི་བ་
འཚོའི་དངོས་སློབ་གང་ཞིག །ཞི་འཚོ་ཡབ་སྲས་ཀྱིས་མདོ་སྡེ་དགོངས་འགྲེལ་གྱི་དོན་
འགྲེལ་ཚུལ་སློབ་དཔོན་ལེགས་ལྡན་འབྱེད་ཀྱིས་རྗེས་སུ་འབྲང་བའི་ཕྱིར་ཏེ། དྲང་ངེས་
རྣམ་འབྱེད་ལས། མདོ་སྡེ་དགོངས་འགྲེལ་ལས། མཚན་ཉིད་ངོ་བོ་ཉིད་མེད་པ་དང་སྐྱེ་
བ་ངོ་བོ་ཉིད་མེད་པར་གསུངས་པའི་དོན་ལེགས་ལྡན་འབྱེད་བཞིན་དུ་དབུ་མ་སྣང་བར་
བཀྲལ་བ་ཞི་བ་འཚོའི་ཡང་བཞེད་པ་ཡིན་པས་ཐ་སྙད་དུ་རང་གི་མཚན་ཉིད་ཀྱིས་གྲུབ་
པའི་(༥༤ན)རང་བཞིན་བཞེད་དོ། །ཞེས་གསུངས་པའི་ཕྱིར། ཟེར་ན། རྩ་བར་མ་ཁྱབ། །
ཁོ་ན་རེ། སློབ་དཔོན་སེང་གེ་བཟང་པོས་དབུ་མ་སྣང་བར་དྲང་ངེས་ཇི་ལྟར་ཕྱེ་བ་སྒྲ་ཇི་
བཞིན་པར་ཁས་མི་ལེན་པར་ཐལ། དེས་དགོངས་འགྲེལ་དབུ་མ་པའི་བཀར་བཞེད་
པའི་ཕྱིར། རྟགས་ཁས། འདོད་ན། དེས་དབུ་མ་སྣང་བ་ལས། ངེས་པའི་དོན་ཀྱང་གང་
ལ་བྱ་ཞེ་ན། ཞེས་སོགས་དྲང་ངེས་ཀྱི་ཁྱད་པར་གསུངས་པ་སྒྲ་ཇི་བཞིན་པར་ཁས་མི་
ལེན་པར་ཐལ། འདོད་པའི་ཕྱིར། ཟེར་ན། མ་ཁྱབ། འདོད་མི་ནུས་ཏེ། སེང་གེ་བཟང་
པོས་ངེས་དོན་གྱི་མདོ་ཡིན་ན་སྒྲ་ཇི་བཞིན་པའི་མདོ་ཡིན་པས་ཁྱབ་པར་ཁས་ལེན་
པའི་ཕྱིར།། ། །
རྒྱལ་གསུང་པད་མཚོར་འཇུག་ལ་མི་མཁས་པའི། །རྒོལ་ངན་གླང་པོའི་སྙིང་རྩ་
འདར་བྱེད་པ། །ལུང་རིགས་གདོང་ལྔའི་གད་བརྒྱངས་རབ་བརྗིད་དབྱངས། །སྐལ་
བཟང་རྣ་བའི་བཅུད་དུ་རྒྱས་གྱུར་ཅིག །སརྦ་མངྒ་ལཾ།། །། །
- 126 -



༄༅། །དྲང་ངེས་རྣམ་འབྱེད་ཀྱི་དཀའ་བའི་གནད་
གསལ་བར་བྱེད་པ་སྐལ་བཟང་མགུལ་རྒྱན་
ཅེས་བྱ་བ་བཞུགས་སོ། །
མཆོད་བརྗོད་དང་རྩོམ་པར་དམ་བཅའ་བཤད་པ། བག་
ན་མོ་གུ་རུ་མཉྫགྷོ་ཥཱ་ཡ། བླ་མ་དང་རྗེ་བཙུན་འཇམ་པའི་དབྱངས་དབྱེར་མ་མཆིས་
པའི་ཞབས་ལ་གུས་པ་ཆེན་པོས་ཕྱག་འཚལ་ཞིང་སྐྱབས་སུ་མཆིའོ། །དྲང་ངེས་ལེགས་
པར་གསུངས་པ་རྒྱལ་བ་སྟོན་པ་དང་། །དྲང་ངེས་འབྱེད་པར་ལུང་བསྟན་ཀླུ་སྒྲུབ་ཐོགས་
མེད་དང་། །དྲང་ངེས་ཇི་བཞིན་གཟིགས་པ་རྒྱལ་བ་ཙོང་ཁ་པ། །དྲང་ངེས་བརྒྱུད་པའི་
བླ་མ་རྣམས་ལ་ཕྱག་འཚལ་ལོ། །དྲང་ངེས་གསུང་རབ་ནམ་མཁའ་ཡངས་པ་ལ། །མཁྱེན་
པའི་དཀྱིལ་འཁོར་ཐོགས་པ་མེད་འཇུག་ཅིང་། །འཕྲིན་ལས་འོད་དཀར་ཕྱོགས་ཀྱི་
མཐར་འགྲོ་བ། །ཡོངས་འཛིན་ནམ་མཁའི་ནོར་བུའི་ཞབས་ལ་འདུད། །དྲང་ངེས་རྣམ་
འབྱེད་དཀའ་བའི་གནས་རྣམས་ཀུན། །ས་འོག་གཏེར་བཞིན་ཤིན་ཏུ་རྟོགས་དཀའ་
བ། །རྗེ་བཙུན་བླ་མའི་བཀའ་དྲིན་ལ་བརྟེན་ནས། །རྒྱལ་བའི་(༢ན)དགོངས་བཞིན་བ
དག་གིས་བཤད་པར་བྱ། །
མདོ་སྡེ་དགོངས་འགྲེལ་སྒྲ་ཇི་བཞིན་པ་ལ་བརྟེན་ནས་དྲང་ངེས་ ་
འབྱེད་པ་སེམས་ཙམ་པའི་ལུགས་བཤད་པ།
དེ་ལ་འདིར་བསྟན་བཅོས་ཆེན་པོ་ལེགས་པར་བཤད་པའི་སྙིང་པོ་འདི་འཆད་པ་ལ། །
མདོ་སྡེ་དགོངས་འགྲེལ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་སེམས་ཙམ་
- 127 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་ལུགས། མདོ་སྡེ་དགོངས་འགྲེལ་ སྒྲ་ཇི་བཞིན་པར་མི་བཞེད་ ཀྱང་ བློ་གྲོས་མི་
ཟད་པའི་མདོ་སོགས་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་པ་དབུ་མ་པའི་
ལུགས་བཤད་པ་གཉིས་ལས། དང་པོ་ལ། མདོ་སྡེ་ནས་ཇི་ལྟར་གསུངས་པ་འགོད་པ་
དང་། དེའི་དོན་ཇི་ལྟར་བཀྲལ་བའི་ཚུལ་གཉིས། འགལ་སྤོང་གི་དྲི་བ་བཤད་པ། དང་
པོ་ལ། འགལ་སྤོང་གི་དྲི་བ། འགལ་བ་དེ་སྤོང་བའི་ལན། ངོ་བོ་ཉིད་གསུམ་གྱི་ངོ་བོ་
ངོས་གཟུང་བ། དེ་དག་གིས་གྲུབ་པའི་དོན་ཞུས་པའོ། །
དང་པོ་ནི། དགོངས་འགྲེལ་ལས། བཅོམ་ལྡན་འདས་ཀྱིས་རྣམ་གྲངས་དུ་མར་
ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ། སྐྱེ་བའི་མཚན་ཉིད་དང་། འཇིག་
པའི་མཚན་ཉིད་དང་། སྤང་བ་དང་ཡོངས་སུ་ཤེས་(༢བ)པ་ཡང་བཀའ་སྩལ། ཕུང་པོ་
རྣམས་ཀྱི་ཇི་ལྟ་བ་བཞིན་དུ་སྐྱེ་མཆེད་རྣམས་དང་རྟེན་ཅིང་འབྲེལ་བར་འབྱུང་བ་དང་ཟས་
རྣམས་ཀྱི་བར་ཡང་བཀའ་སྩལ། དེ་བཞིན་དུ་སྦྱར་ནས་བདེན་པ་རྣམས་ཀྱི་རང་གི་
མཚན་ཉིད་དང་ཡོངས་སུ་ཤེས་པ་དང་སྤང་བ་དང་མངོན་དུ་བགྱི་བ་དང་བསྒོམ་པ་དང་
ཁམས་རྣམས་ཀྱི་རང་གི་མཚན་ཉིད་དང་ཁམས་སྣ་ཚོགས་པ་དང་ཁམས་དུ་མ་དང་སྤང་
བ་དང་ཡོངས་སུ་ཤེས་པ་དང༌། བྱང་ཕྱོགས་སོ་བདུན་གི་རང་གི་མཚན་ཉིད་དང་མི་
མཐུན་པ་དང་གཉེན་པོ་དང་མ་སྐྱེས་པ་སྐྱེ་བ་དང་སྐྱེས་པ་གནས་པ་དང་མི་བསྐྱུད་པ་
དང་སླར་ཞིང་འབྱུང་བ་དང་འཕེལ་ཞིང་ཡངས་པ་ཉིད་ཀྱང་བཀའ་སྩལ་ལ། བཅོམ་ལྡན་
འདས་ཀྱིས་ཆོས་ཐམས་ཅད་ངོ་བོ་ཉིད་མ་མཆིས་པ་ཆོས་ཐམས་ཅད་མ་སྐྱེས་པ་མ་
འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པ་ཞེས་
ཀྱང་བཀའ་སྩལ་ལགས་ན། བཅོམ་ལྡན་འདས་ཀྱིས་ཅི་ལ་དགོངས་ནས་ཆོས་ཐམས་
ཅད་ངོ་བོ་ཉིད་མ་མཆིས་པ་ཆོས་ཐམས་ཅད་མ་སྐྱེས་པ་མ་འགགས་པ་གཟོད་མ་ནས་ཞི་
བ་རང་བཞིན་གྱིས་ཡོངས་སུ་མྱ་ངན་ལས་འདས་པ་ཞེས་བཀའ་སྩལ་སྙམ་བགྱིད་ལགས་
- 128 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཏེ། བཅོམ་ལྡན་འདས་ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་མ་མཆིས་པ་
ཆོས་ཐམས་ཅད་མ་སྐྱེས་པ་མ་འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་
སུ་མྱ་ངན་ལས་འདས་པ་ཞེས་ཀྱང་བཀའ་སྩལ་བའི་དོན་དེ་ཉིད་བཅོམ་ལྡན་འདས་ལ་
བདག་ཡོངས་སུ་ཞུ་ལགས་སོ། །
འདིའི་སྐབས་སུ་དགག་(༣ན)བཞག་སྤོང་གསུམ་ལས། དང་པོ་ལ་ཁ་ཅིག་བྱང་ཆུབ་
སེམས་དཔའ་དོན་དམ་ཡང་དག་འཕགས་ཀྱིས་མདོ་སྡེ་ལ་འགལ་སྤོང་གི་དྲི་བ་ཞུས་པའི་
ཚུལ་ཡོད་དེ། བཅོམ་ལྡན་འདས་ཀྱིས་འཁོར་ལོ་དང་པོར་གཟུགས་ནས་བྱང་ཕྱོགས་སོ་
བདུན་གྱི་བར་གྱི་ཆོས་ཐམས་ཅད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་བཀའ་སྩལ་པ་དང་། འཁོར་ལོ་བར་པར་གཟུགས་ནས་རྣམ་མཁྱེན་གྱི་
བར་གྱི་ཆོས་ཐམས་ཅད་དེར་རང་གི་མཚན་ཉིད་ཀྱིས་མ་གྲུབ་པར་བཀའ་སྩལ་པ་གཉིས་
སྒྲ་སོར་བཞག་ན་འགལ་ནའང༌། བཅོམ་ལྡན་འདས་ལ་འགལ་བ་མི་མངའ་བས།
འཁོར་ལོ་བར་པར་དེ་ལྟར་གསུངས་པ་དེ་གང་ལ་དགོངས་ནས་གསུངས་ཞེས་དངོས་
སུ་ཞུས་ནས། འཁོར་ལོ་དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་
དོན་གྱིས་ཞུས་པ་ཡིན་ལ། འཁོར་ལོ་དང་པོར་དེ་རྣམས་རང་གི་མཚན་ཉིད་ཀྱིས་གྲུབ་
པར་གསུངས་པ་སོགས་ལ་འགལ་བ་སྤོང་བ་མིན་ནོ། །ཞེས་ཟེར་ན། འདིར་བསྟན་
འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་ཐམས་ཅད་རང་
གི་མཚན་ཉིད་ཀྱིས་གྲུབ་པར་མ་བསྟན་དེ་རྣམས་རང་འཛིན་རྟོག་པའི་ཞེན་གཞིར་རང་
གི་མཚན་ཉིད་ཀྱིས་གྲུབ་པར་བསྟན་པའི་ཁྱད་པར་འཐད་པར་ཐལ། དམ་བཅའ་འཐད་
པའི་ཕྱིར། འདོད་ན། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་མདོ་སྡེ་བ་དེས་དེ་
རྣམས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་(༣བ)ཁས་
ལེན་ཅིང་དེ་རྣམས་རང་གི་མཚན་ཉིད་ཀྱིས་གྲུབ་པར་ཁས་མི་ལེན་པའི་ཁྱད་པར་འཐད་
- 129 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཐལ། འདོད་པའི་ཕྱིར། འདོད་མི་ནུས་ཏེ། དེས་དེ་རྣམས་རང་གི་མཚན་ཉིད་ཀྱིས་
གྲུབ་པར་ཁས་ལེན་པའི་ཕྱིར། མདོ་སྡེ་པས་ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པར་ཁས་ལེན་པའི་ཕྱིར། དེས་སྤྱི་མཚན་རང་གི་མཚན་ཉིད་ཀྱིས་གྲུབ་པར་ཁས་
ལེན་པའི་ཕྱིར། མ་གྲུབ་ན། དེས་རང་གི་མཚན་ཉིད་ཀྱིས་གྲུབ་པ་དང་རང་མཚན་དོན་
གཅིག་ཏུ་ཁས་ལེན་པར་ཐལ། མ་གྲུབ་པ་དེའི་ཕྱིར། འདོད་ན། དེས་ཆོས་ཁམས་རང་
འཛིན་རྟོག་པའི་ཞེན་གཞིར་རང་མཚན་དུ་ཁས་ལེན་པར་ཐལ། དེས་དེ་དེར་རང་གི་
མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། རྟགས་ཁྱབ་ཁས། འདོད་ན། དེས་དེ་
དེར་དངོས་པོར་ཁས་ལེན་པར་ཐལ་ལོ། །འདོད་ན། དེས་དེ་དེར་དོན་དམ་པར་གྲུབ་
པར་ཁས་ལེན་པར་ཐལ་ལོ། །འདོད་ན། དེས་དེ་དེར་དོན་དམ་པར་རྗོད་བྱེད་ཀྱི་སྒྲའི་
བརྗོད་བྱར་ཁས་ལེན་པར་ཐལ་ལོ། །འདོད་ན། རྣམ་འགྲེལ་ལས། བརྗོད་བྱ་ཉིད་ཕྱིར་
དེ་དངོས་མིན། །ཞེས་གསུངས་པ་མི་འཐད་པར་ཐལ་ལོ། །
ཁ་ཅིག །དེའི་ཚུལ་ཡོད་དེ། འཁོར་ལོ་དང་པོར་གཟུགས་ནས་བྱང་ཕྱོགས་སོ་
བདུན་གྱི་བར་གྱི་ཆོས་ཐམས་ཅད་བདེན་པར་གྲུབ་མཉམ་དུ་གསུངས་པ་དང་། འཁོར་
ལོ་བར་པར་ཆོས་ཐམས་ཅད་རང་གི་མཚན་ཉིད་ཀྱིས་མེད་མཉམ་དུ་གསུངས་པ་གཉིས་
སྒྲས་ཟིན་ལྟར་ན་འགལ་ཡང་འགལ་བ་མེད་དགོས་པས། འཁོར་ལོ་བར་པར་དེ་ལྟར་
གསུངས་པ་ཅི་ལ་དགོངས་ནས་གསུངས་ཞེས་དངོས་སུ་(༤ན)ཞུས་ནས་འཁོར་ལོ་དང་པོར་
དེ་ལྟར་གསུངས་པ་ཅི་ལ་དགོངས་ནས་གསུངས་པ་ཡིན་ཞེས་དོན་གྱིས་ཞུས་པ་ཡིན་ནོ། །
ཞེས་ཟེར་ན། འཁོར་ལོ་དང་པོར་ཆོས་ཁམས་དང་ཆོས་ཀྱི་སྐྱེ་མཆེད་སོགས་འདུས་མ་
བྱས་ཀྱི་ཆོས་རྣམས་བདེན་གྲུབ་ཏུ་དངོས་སུ་གསུངས་པར་ཐལ། དམ་བཅའ་འཐད་པའི་
ཕྱིར། འདོད་ན། དེའི་ཆེད་དུ་བྱ་བའི་གདུལ་བྱ་མདོ་སྡེ་བ་དེས་ཆོས་ཁམས་སོགས་
བདེན་གྲུབ་ཏུ་ཁས་ལེན་པར་ཐལ། འདོད་པ་གང་ཞིག །དེས་འཁོར་ལོ་དང་པོ་སྒྲ་ཇི་
- 130 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
བཞིན་པར་ཁས་ལེན་པའི་ཕྱིར། འདོད་ན། དེས་སྤྱི་མཚན་བདེན་གྲུབ་ཏུ་ཁས་ལེན་
པར་ཐལ་ལོ། །འདོད་ན། དེས་དེ་དོན་དམ་བདེན་པར་ཁས་ལེན་པར་ཐལ་ལོ། །འདོད་
ན། དེས་དེ་དོན་བྱེད་ནུས་པར་ཁས་ལེན་པར་ཐལ། འདོད་པའི་ཕྱིར། ཁྱབ་སྟེ། རྣམ་
འགྲེལ་ལས། དོན་དམ་དོན་བྱེད་ནུས་པ་གང་། །དེ་འདིར་དོན་དམ་ཡོད་པ་ཡིན། །
གཞན་ནི་ཀུན་རྫོབ་ཡོད་པ་སྟེ། །དེ་དག་རང་སྤྱིའི་མཚན་ཉིད་བཤད། །ཅེས་གསུངས་
པ་དེ་མདོ་སྡེ་བའི་རང་གཞུང་ཡིན་པའི་ཕྱིར། གཞན་ཡང་། འཁོར་ལོ་དང་པོས་དེ་
རྣམས་བདེན་གྲུབ་ཏུ་མ་བསྟན་པར་ཐལ། དེས་འདུས་མ་བྱས་ཀྱི་ཆོས་རྣམས་མདོ་སྡེ་
བའི་འདོད་པ་ལྟར་གྱི་བདེན་པར་གྲུབ་པ་བཀག་པའི་ཕྱིར་ཏེ། དྲང་ངེས་རྣམ་འབྱེད་
ལས། དང་པོར་ཝ་ར་ཎཱ་སིར་གང་ཟག་གི་བདག་མེད་གསུངས་ཤིང་ཕུང་པོ་ལ་སོགས་
པའི་ཆོས་ལ་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་ཅིང་བདེན་
པར་ཡོད་པ་མང་(༤ བ)དུ་གསུངས་པའི་སྐོར་གཅིག་གོ །ཞེས་གསུངས་པའི་ཕྱིར། །
ཁ་ཅིག །འཁོར་ལོ་དང་པོར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་མཉམ་དུ་གསུངས། འཁོར་ལོ་བར་པར་དེ་རྣམས་
རང་གི་མཚན་ཉིད་ཀྱིས་མ་གྲུབ་མཉམ་དུ་གསུངས་པ་གཉིས་སྒྲས་ཟིན་ལྟར་ན་འགལ་
ཡང་འགལ་མེད་དགོས་པས། ཞེས་སོགས་ཟེར་ན། འཁོར་ལོ་དང་པོར་གཟུགས་ནས་
རྣམ་མཁྱེན་གྱི་བར་གྱི་འགྲེས་རྐང་བརྒྱ་རྩ་བརྒྱད་ཀྱི་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་གསུངས་པར་ཐལ། དམ་བཅའ་འཐད་པའི་ཕྱིར། འདོད་ན། འཁོར་ལོ་
དང་པོར་སྤྱོད་པའི་ལམ་ཕར་ཕྱིན་དྲུག །ལྟ་བའི་ལམ་སྟོང་ཉིད་བཅོ་བརྒྱད། འབྲས་
བུའི་ལམ་སྟོབས་བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་བཞི། བྱམས་
པ་ཆེན་པོ། སྙིང་རྗེ་ཆེན་པོ། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད། གང་ཟག་གི་
ལམ། ལམ་གྱི་རྣམ་པར་ཤེས་པ་ཉིད་དང་རྣམ་པ་ཐམས་ཅད་མཁྱེན་པ་ཉིད་རྣམས་རང་
- 131 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གི་མཚནཉིད་ཀྱིས་གྲུབ་པར་དངོས་སུ་བསྟན་པར་ཐལ་ལོ། །འདོད་ན། དེས་བྱང་ཆུབ་
སེམས་དཔའི་སྨོན་ལམ་དང་། ཕ་རོལ་ཏུ་ཕྱིན་པའི་སྤྱོད་པ་རྣམས་ཀྱང་བསྟན་པར་ཐལ་
ལོ། །འདོད་མི་ནུས་ཏེ། དེ་ཐེག་དམན་ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར། ཁྱབ་
སྟེ། རིན་ཆེན་འཕྲེང་བ་ལས། ཉན་ཐོས་ཐེག་པ་དེ་ལས་ནི། །བྱང་ཆུབ་སེམས་དཔའི་
སྨོན་ལམ་དང་། །སྤྱོད་པ་ཡོངས་བསྔོ་མ་བཤད་དེས། །བྱང་ཆུབ་(༥ན)སེམས་དཔར་
ག་ལ་འགྱུར། །བྱང་ཆུབ་སྤྱོད་ལ་གནས་པའི་དོན། །མདོ་སྡེ་ལས་ནི་བཀའ་མ་སྩལ། །
ཐེག་པ་ཆེ་ལས་བཀའ་སྩལ་བ། །དེ་ཕྱིར་མཁས་པ་རྣམས་ཀྱིས་གཟུང་། །ཞེས་གསུངས་
པའི་ཕྱིར། །
གཞན་ཡང་། འཁོར་ལོ་དང་པོས་ཆོས་ཀྱི་བདག་མེད་ཕྲ་མོ་དངོས་སུ་བསྟན་པར་
ཐལ། དེས་སྟོང་ཉིད་བཅོ་བརྒྱད་བསྟན་པའི་ཕྱིར། འདོད་མི་ནུས་ཏེ། དེ་ཐེག་དམན་
ཐུན་མོང་མ་ཡིན་པའི་སྡེ་སྣོད་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། རྣལ་
འབྱོར་སྤྱོད་པ་དང་དབུ་མ་རང་རྒྱུད་པ་རྣམས་ཐེག་དམན་གྱི་སྡེ་སྣོད་ལས་ཆོས་ཀྱི་བདག་
མེད་མ་བསྟན་ཅིང་ཞེས་གསུངས་པའི་ཕྱིར། གཞན་ཡང་། དེ་མི་འཐད་པར་ཐལ།
འཁོར་ལོ་དང་པོས་གཟུགས་ནས་བྱང་ཕྱོགས་སོ་བདུན་གྱི་བར་གྱི་འགྲེས་རྐང་སོ་བདུན་
ལས་མང་བ་མ་གསུངས་པའི་ཕྱིར་ཏེ། དྲང་ངེས་རྣམ་འབྱེད་ལས། དེ་དག་ནི་སྔར་
འགལ་སྤོང་དྲིས་པའི་སྐབས་སུ་གཟུགས་ཕུང་ནས་ལམ་གྱི་ཡན་ལག་གི་བར་གྱི་རེ་རེ་
ལ་ཡང་། ཞེས་གསུངས་པའི་ཕྱིར། །
ཁོ་ན་རེ། འཁོར་ལོ་དང་པོས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པར་ཐལ། དེས་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་པར་བསྟན་པའི་ཕྱིར་ན་མ་ཁྱབ། དེར་ཐལ། དེས་སྐྱེ་
མཆེད་བཅུ་གཉིས་རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པ་གང་ཞིག །སྐྱེ་
- 132 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
མཆེད་བཅུ་གཉིས་ཀྱི་ནང་དུ་ཆོས་ཐམས་ཅད་འདུས་པའི་ཕྱིར། དེ་ལ་ཁོ་ན་རེ། འོ་ན་དེས་
གཟུགས་ནས་རྣམ་མཁྱེན་ཡབ)གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་
པར་བསྟན་པར་ཐལ། དེས་སྐྱེ་མཆེད་བཅུ་གཉིས་རང་གི་མཚན་ཉིད་ཀྱིས་གྲུབ་པ་དངོས་
སུ་བསྟན་པ་གང་ཞིག །སྐྱེ་མཆེད་བཅུ་གཉིས་ཀྱི་ནང་དུ་དེ་ཐམས་ཅད་འདུས་པའི་ཕྱིར་
ན་མི་མཚུངས་ཏེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་མདོ་སྡེ་བ་དེས་གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་ཁས་
ལེན་པར་ཐལ། དེས་སྐྱེ་མཆེད་བཅུ་གཉིས་རང་གི་མཚན་ཉིད་ཀྱིས་གྲུབ་པར་ཁས་ལེན་
པ་གང་ཞིག །སྐྱེ་མཆེད་བཅུ་གཉིས་ཀྱི་ནང་དུ་དེ་རྣམས་འདུས་པའི་ཕྱིར། ཁྱབ་སྟེ།
དེས་སྐྱེ་མཆེད་བཅུ་གཉིས་རང་གི་མཚན་ཉིད་ཀྱིས་གྲུབ་པར་ཁས་ལེན་པ་གང་ཞིག །སྐྱེ་
མཆེད་བཅུ་གཉིས་ནང་དུ་ཆོས་ཐམས་ཅད་འདུས་ན། དེས་ཆོས་ཐམས་ཅད་རང་གི་
མཚན་ཉིད་ཀྱིས་གྲུབ་པར་ཁས་ལེན་པའི་ཁྱབ་པ་ཡོད་པའི་ཕྱིར། ཁྱབ་པ་འགྲིག །དེར་
ཐལ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར། རྩ་
བར་འདོད་ན། དེས་སྟོང་ཉིད་བཅོ་བརྒྱད་རང་གི་མཚན་ཉིད་ཀྱིས་གྲུབ་པར་ཁས་ལེན་
པར་ཐལ་ལོ། །འདོད་ན། དེས་ཆོས་ཀྱི་བདག་མེད་ཁས་ལེན་པར་ཐལ་ལོ། །འདོད་མི་
ནུས་ཏེ། དེས་གཞི་གྲུབ་ན་ཆོས་བདག་ཡིན་པས་ཁྱབ་པ་ཁས་ལེན་པའི་ཕྱིར། ད་
གཉིས་པ་རང་ལུགས་ནི། བྱང་ཆུབ་སེམས་དཔའ་དོན་དམ་ཡང་དག་འཕཊ་ཀྱིས་
མདོ་སྡེ་ལ་འགལ་སྤོང་གི་དྲིས་པ་ཞུས་པའི་ཚུལ་ཡོད་དེ། བཅོམ་ལྡན་འདས་ཀྱིས་འཁོར་
ལོ་དང་པོར་གཟུགས་ནས་བྱང་ཕྱོགས་སོ་བདུན་(༦ན)གྱི་བར་གྱི་ཆོས་ཐམས་ཅད་རང་
གི་མཚན་ཉིད་ཀྱིས་གྲུབ་པར་བཀའ་སྩལ། འཁོར་ལོ་བར་པར་གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མེད་མཉམ་དུ་བཀའ་སྩལ་
པ་གཉིས་སྒྲས་ཟིན་ལྟར་ན་འགལ་ནའང་། འགལ་བ་མེད་དགོས་པས། འཁོར་ལོ་བར་
- 133 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཆོས་ཐམས་ཅད་རང་གི་མཚན་ཉིད་ཀྱིས་མེད་མཉམ་དུ་གསུངས་པ་དེ་ཅི་ལ་དགོངས་
ནས་གསུངས་ཞེས་དངོས་སུ་ཞུས་ནས་འཁོར་ལོ་དང་པོར་ཆོས་ཐམས་ཅད་རང་གི་མཚན་
ཉིད་ཀྱིས་གྲུབ་པར་གསུངས་པ་ཡང་ཅི་ལ་དགོངས་ནས་གསུངས་ཞེས་དོན་གྱི་ཞུས་པ་
ཡིན་པའི་ཕྱིར། །
གསུམ་པ་རྩོད་པ་སྤོང་བ་ལ། ཁོ་ན་རེ། འདིར་བསྟན་འཁོར་ལོ་དང་པོས་ཆོས་
ཐམས་ཅད་རང་གི་མཚན་ཉིད་ཀྱིས་གྲུབ་པར་བསྟན་པར་ཐལ། དམ་བཅའ་འཐད་པའི་
ཕྱིར། འདོད་ན། དེས་དེ་ལྟར་དངོས་སུ་བསྟན་པར་ཐལ། འདོད་པ་གང་ཞིག །དེ་ལྟར་
ཤུགས་ལ་མ་བསྟན་པའི་ཕྱིར། འདོད་ན། དེ་གཟུགས་སོགས་འདུས་བྱས་ཀྱི་ཆོས་
རྣམས་རང་གི་མཚན་ཉིད་ཀྱིས་གྲུབ་པར་དངོས་སུ་སྟོན་པའི་མདོ་ཡིན་པར་ཐལ་ལོ། །
འདོད་ན། སྒྲ་ཇི་བཞིན་པའི་མདོ་ཡིན་པར་ཐལ། འདོད་པ་གང་ཞིག །དེ་རྣམས་རང་གི་
མཚན་ཉིད་ཀྱིས་གྲུབ་པའི་ཕྱིར་ན་མ་ཁྱབ། འདོད་ན། ངེས་དོན་གྱི་མདོ་ཡིན་པར་
ཐལ་ལོ། །
ཁོ་ན་རེ། འདིར་བསྟན་འཁོར་ལོ་དང་པོས་འདུས་མ་བྱས་ཀུན་བརྟགས་ཀྱི་ཆོས་
རྣམས་རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པར་ཐལ། དེས་ཆོས་ཐམས་
ཅད་རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པའི་(༦བ)ཕྱིར། འདོད་ན།
འདིར་བསྟན་འཁོར་ལོ་དང་པོའི་ཆེད་དུ་བྱ་བའི་གདུལ་བྱ་མདོ་སྡེ་པ་ལ་འདུས་མ་བྱས་ཀུན་
བརྟགས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་པར་དངོས་སུ་སྟོན་དགོས་པར་
ཐལ་ལོ། །འདོད་མི་ནུས་ཏེ། དེས་དེ་རང་གི་མཚན་ཉིད་ཀྱིས་མ་གྲུབ་པར་རྟོགས་པའི་
ཕྱིར་ཏེ། ཉན་ཐོས་སྡེ་པས་དེ་ལྟར་རྟོགས་པའི་ཕྱིར་ཏེ། དེས་སྤྱི་མཚན་དངོས་མེད་དུ་
རྟོགས་པའི་ཕྱིར་ན་མ་ཁྱབ། །
ཁོ་ན་རེ། གཟུགས་སོགས་ཀྱི་ཆོས་རྣམས་རང་འཛིན་རྟོག་པའི་ཞེན་གཞིར་རང་
- 134 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
གི་མཚན་ཉིད་ཀྱིས་གྲུབ་པར་དངོས་སུ་སྟོན་པའི་མདོ་ཡིན་ན། དེ་རྣམས་རང་གི་མཚན་
ཉིད་ཀྱིས་གྲུབ་པར་དངོས་སུ་སྟོན་པའི་མདོ་ཡིན་དགོས་པར་ཐལ། འདིར་བསྟན་
འཁོར་ལོ་དང་པོ་དེ་དེ་རྣམས་རང་གི་མཚན་ཉིད་ཀྱིས་གྲུབ་པ་དངོས་སུ་སྟོན་པའི་མདོ་
ཡིན་པའི་ཕྱིར། འདོད་ན། དེ་རྣམས་དེའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་
འཛིན་པའི་རྟོག་པ་ཡིན་ན། དེ་རྣམས་རང་གི་མཚན་ཉིད་ཀྱིས་གྲུབ་པར་འཛིན་པའི་
རྟོག་པ་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། །
ཁོ་ན་རེ། མིང་གི་སྔ་རོལ་བློ་མེད་ཕྱིར། །ཞེས་སོགས་ཀྱི་གཞུང་འདི་གཟུགས་
སོགས་ཀྱི་ཆོས་རྣམས་རང་གི་མཚན་ཉིད་ཀྱིས་གྲུབ་པ་འགོག་པའི་གཞུང་ཡིན་པར་ཐལ།
དེ་འདིར་བསྟན་འཁོར་ལོ་དང་པོ་སྒྲ་ཇི་བཞིན་པ་ལ་དངོས་ལ་གནོད་བྱེད་སྟོན་པའི་གཞུང་
ཡིན་པ་གང་ཞིག །འདིར་བསྟན་འཁོར་ལོ་དང་པོས་དེ་རྣམས་རང་གི་མཚན་ཉིད་ཀྱིས་
གྲུབ་པར་དངོས་སུ་བསྟན་པའི་ཕྱིར་ཟེར་ན་མ་ཁྱབ་སྟེ། ཤེས་བྱ་ཆོས་ཅན། འདིར་
བསྟན་འཁོར་ལོ་དང་པོ་དེ་གང་(༧ན)ཟག་གི་བདག་མེད་གཙོ་བོར་དངོས་སུ་སྟོན་པའི་མདོ་
ཡིན་པར་ཐལ། དེ་བདེན་བཞི་གཙོ་བོར་དངོས་སུ་སྟོན་པའི་མདོ་ཡིན་པའི་ཕྱིར་ཏེ།
དགོངས་འགྲེལ་ལས། འཕགས་པའི་བདེན་པ་བཞིའི་རྣམ་པ་བསྟན་པས། ཞེས་དང་།
དྲང་ངེས་རྣམ་འབྱེད་ལས། དགོངས་འགྲེལ་ལས་འཁོར་ལོ་རིམ་པ་གསུམ་གསུངས་པ་
ནི་འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པས་འཇོག་པ་མིན་གྱི་
བརྗོད་བྱའི་ངོས་ནས་ཡིན་ནོ། །དེ་ཡང་བདག་མེད་པའི་དོན་གཏན་ལ་འབེབས་པའི་
དབང་དུ་བྱས་པ་སྟེ། ཞེས་གསུངས་པའི་ཕྱིར། འདོད་ན་སོང་། སྒྲ་ཇི་བཞིན་པ་ཡིན་
པར་ཐལ། འདོད་པའི་ཕྱིར། ཁྱབ་པ་ཁས། གཞན་ཡང་། འདིར་བསྟན་འཁོར་ལོ་བར་
པས་གཟུགས་ནས་རྣམ་མཁྱེན་གྱི་བར་གྱི་ཆོས་རྣམས་ཀྱི་ནང་ནས་འདུས་མ་བྱས་ཀུན་
བརྟགས་ཀྱི་ཆོས་རྣམས་རང་གི་མཚན་ཉིད་མ་གྲུབ་པར་དངོས་སུ་བསྟན་དགོས་པར་ཐལ།
- 135 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེས་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་དེ་ལྟར་བསྟན་པའི་ཕྱིར། །
འདོད་ན་སོང་། དེ་སྒྲ་ཇི་བཞིན་པ་ཡིན་པར་ཐལ། འདོད་པ་གང་ཞིག །དེ་རྣམས་རང་
གི་མཚན་ཉིད་ཀྱིས་མ་གྲུབ་པའི་ཕྱིར། ཁྱབ་པ་ཁས།
འདིར་བསྟན་འཁོར་ལོ་དང་པོ་ཆོས་ཅན། གཟུགས་སོགས་རང་གི་མཚན་ཉིད་
ཀྱིས་གྲུབ་པར་དངོས་སུ་བསྟན་པར་ཐལ། དེ་རྣམས་རང་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་གྲུབ་པར་དངོས་སུ་བསྟན་པའི་ཕྱིར། བྱས་པ་ལ་ཁོ་ན་རེ།
གཟུགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་འཛིན་པའི་
རྟོག་པ་ཆོས་ཅན། གཟུགས་རང་གི་མཚན་ཉིད་(༧༠)ཀྱིས་གྲུབ་པར་འཛིན་པའི་རྟོག་པ་
ཡིན་པར་ཐལ། ཆོས་ཅན་དེའི་ཕྱིར་ཟེར་ན་མི་མཚུངས་སོ། །འདོད་ཟེར་ན། རྟོག་པ་དོན་
མཐུན་དུ་ཐལ་ལོ། །འདོད་མི་ནུས་ཏེ། ལོག་ཤེས་ཡིན་པའི་ཕྱིར་ཏེ། གཟུགས་དེར་རང་
གི་མཚན་ཉིད་ཀྱིས་མ་གྲུབ་པའི་ཕྱིར། །
འགལ་བ་དེ་སྤོང་བའི་ལན་བཤད་པ།
གཉིས་པ་ལ། གང་ལ་དགོངས་ནས་ངོ་བོ་ཉིད་མེད་པར་གསུངས་པ་དང་། གང་
ལ་དགོངས་ནས་མ་སྐྱེས་པ་སོགས་སུ་གསུངས་པ་བཤད་པ་གཉིས་ལས། དང་པོ་ལ།
མདོར་བསྟན་པ། རྒྱས་པར་བཤད་པ། དེ་དག་གི་དཔེ་བཤད་པ་གསུམ་ལས། དང་པོ་
ནི། དགོངས་འགྲེལ་ལས། དོན་དམ་ཡང་དག་འཕགས། ངས་ཆོས་རྣམས་ཀྱི་ངོ་བོ་ཉིད་
མེད་པ་རྣམ་པ་གསུམ་པོ་འདི་ལྟ་སྟེ། མཚན་ཉིད་ངོ་བོ་ཉིད་མེད་པ་ཉིད་དང་སྐྱེ་བོ་ཉིད་
མེད་པ་ཉིད་དང་དོན་དམ་པ་ངོ་བོ་ཉིད་མེད་པ་ཉིད་ལ་དགོངས་ནས་ཆོས་ཐམས་ཅད་ངོ་
བོ་ཉིད་མེད་པའོ་ཞེས་བསྟན་ཏོ། །ཞེས་དང་། བསྡུ་བ་ལས་ཀྱང་། བཅོམ་ལྡན་འདས་
ཀྱིས་ཅི་ལ་དགོངས་ནས་ཆོས་ཐམས་ཅད་ངོ་བོ་ཉིད་མེད་པ་ཞེས་གསུངས་ཤེ་ན། སྨྲས་
- 136 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
པ། འདུལ་བའི་དབང་གིས་དེ་དང་དེར་ངོ་བོ་ཉིད་མེད་པ་རྣམ་པ་གསུམ་ལ་དགོངས་
ནས་གསུངས་ཏེ། ཞེས་དང་། སུམ་ཅུ་པ་ལས། ངོ་བོ་ཉིད་ནི་རྣམ་གསུམ་གྱི། །ངོ་བོ་
ཉིད་མེད་རྣམ་གསུམ་ལ། །དགོངས་ནས་ཆོས་རྣམས་ཐམས་ཅད་ནི། །ངོ་བོ་ཉིད་མེད་
བསྟན་པ་ཡིན། །ཞེས་གསུངས། དོན་ནི། ཡུམ་གསུམ་ལ་སོགས་པའི་མདོ་ཁ་ཅིག་ཏུ་
ཆོས་ཐམས་ཅད་ངོ་བོ་ཉིད་ཀྱིས་མེད་པར་གསུངས་པའི་དགོངས་གཞི་ཡོད་དེ། གཟུགས་
ནས་རྣམ་མཁྱེན་གྱི་བར་གྱི་ཆོས་(༨ན)རེ་རེ་ལ་མཚན་ཉིད་གསུམ་གསུམ་དུ་ཡོད་པ་ལ་
དགོངས་ནས་དེ་ལྟར་གསུངས་པའི་ཕྱིར། གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་
ཅད་ ཀྱི་སྟེང་དུ་མཚན་ཉིད་གསུམ་གསུམ་གྱི་རྣམ་གཞག་བྱེད་རིགས་ཏེ། གཟུགས་ཕུང་
གི་སྟེང་དུ་དེ་བྱེད་རིགས་པ་གང་ཞིག །ཕུང་པོ་ལྷག་མ་བཞི། སྐྱེ་མཆེད་བཅུ་གཉིས།
རྟེན་འབྲེལ་ཡན་ལག་བཅུ་གཉིས། ཟས་བཞི། བདེན་པ་བཞི། ཁམས་དྲུག་དང་།
ཁམས་བཅོ་བརྒྱད་སོགས་ལ་རིགས་པ་དེ་མཚུངས་པའི་ཕྱིར་ཏེ། དེ་ལྟར་ཡང་། དགོངས་
འགྲེལ་ལས། གཟུགས་ཀྱི་ཕུང་པོ་ལ་ཇི་ལྟ་བུར་ཕུང་པོ་ལྷག་མ་རྣམས་ལ་དེ་བཞིན་དུ་
སྦྱར་རོ། །ཞེས་སོགས་དང་། དྲང་ངེས་རྣམ་འབྱེད་ལས། དེ་ལྟར་གཟུགས་ཕུང་ལ་ཇི་
ལྟར་སྦྱར་བ་བཞིན་དུ་ཕུང་པོ་ལྷག་མ་བཞི་དང་། སྐྱེ་མཆེད་བཅུ་གཉིས་དང་རྟེན་འབྲེལ་
ཡན་ལག་བཅུ་གཉིས་དང་ཟས་བཞི་དང་ཁམས་དྲུག་དང་ཁམས་བཅོ་བརྒྱད་པོ་རེ་རེ་
ལ་ཡང་མཚན་ཉིད་གསུམ་གསུམ་སྦྱར་བར་གསུངས་སོ། །ཞེས་དང་། ལེགས་པར་ཕྱེ་
བ་ནི་སྔར་བཤད་པ་ལྟར་གཟུགས་ལ་སོགས་པའི་ཆོས་རེ་རེ་ལ་མཚན་ཉིད་གསུམ་
གསུམ་གྱི་རྣམ་གཞག་དང་དེ་ལ་ངོ་བོ་ཉིད་མེད་ཚུལ་གསུམ་གསུམ་དུ་ཕྱེ་བའོ། །ཞེས་
དང༌། དེ་དག་ནི་སྔར་འགལ་སྤོང་གི་དྲིས་པའི་སྐབས་སུ་གཟུགས་ཕུང་ནས་ལམ་གྱི་
ཡན་ལག་གི་བར་གྱི་རེ་རེ་ལ་ཡང་མཚན་ཉིད་གསུམ་གསུམ་གྱི་འཇོག་ལུགས་བྱས་
ནས་དེ་ལ་དགོངས་ནས་སྟོན་པས་ངོ་བོ་ཉིད་མེད་པ་གསུམ་དུ་བཤད་པར་བདག་གིས་
- 137 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གོའོ་ཞེས་དོན་དམ་ཡང་དག་འཕགས་རབ)ཀྱིས་སྟོན་པ་ལ་གསོལ་བའོ། །ཞེས་གསུངས།
མཚན་ཉིད་ངོ་བོ་ཉིད་མེད་པ་བཤད་པ། །
གཉིས་པ་ལ། མཚན་ཉིད་ངོ་བོ་ཉིད་མེད་པ་བཤད་པ་དང༌། སྐྱེ་བ་ངོ་བོ་ཉིད་མེད་
པ་བཤད་པ་དང་། དོན་དམ་པ་ངོ་བོ་ཉིད་མེད་པ་བཤད་པ་གསུམ་ལས། དང་པོ་ནི།
དགོངས་འགྲེལ་ལས། དེ་ལ་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་གང་ཞེ་
ན། ཀུན་བརྟགས་པའི་མཚན་ཉིད་གང་ཡིན་པའོ། །དེ་ཅིའི་ཕྱིར་ཞེ་ན། འདི་ལྟར་དེ་ནི་
མིང་དང་བརྡས་རྣམ་པར་བཞག་པའི་མཚན་ཉིད་ཡིན་གྱི་རང་གི་མཚན་ཉིད་ཀྱིས་རྣམ་
པར་གནས་པ་ནི་མ་ཡིན་པས་དེ་ཕྱིར་དེ་ནི་མཚན་ཉིད་ངོ་བོ་ཉིད་མེད་པ་ཉིད་ཅེས་བྱའོ། །
ཞེས་པའི་དོན་ནི། གཟུགས་ཀྱི་ཀུན་བརྟགས་ཆོས་ཅན། ཁྱོད་ལ་མཚན་ཉིད་ངོ་བོ་ཉིད་
མེད་པ་ཉིད་ཅེས་བརྗོད་པའི་རྒྱུ་མཚན་ཡོད་དེ། ཁྱོད་མིང་བརྡས་རྣམ་པར་བཞག་པ་
ཙམ་ཡིན་གྱི་རང་གི་མཚན་ཉིད་ཀྱིས་མ་གྲུབ་པའི་རྒྱུ་མཚན་ཀྱིས་དེ་ལྟར་བརྗོད་པའི་
ཕྱིར། ཁོ་ན་རེ། སྤྱི་མཚན་དང་ནམ་མཁའ་ལ་སོགས་པ་མིང་བརྡས་འཇོག་མི་ནུས་ཞེས་
ཟེར། དེ་ལ་ཁ་ཅིག །ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་ཉིད་ཅེས་སོགས་ཀྱི་
སྐབས་ནས་དངོས་སུ་བསྟན་པའི་ཀུན་བརྟགས་ཡིན་ན། མིང་བརྡས་འཇོག་ནུས་ཀྱི་
ཀུན་བརྟགས་ཡིན་དགོས་པར་ཐལ། དྲང་ངེས་རྣམ་འབྱེད་ལས། སྤྱིར་ཀུན་བརྟགས་ལ་
སྤྱི་མཚན་ཐམས་ཅད་དང་ནམ་མཁའ་ལ་སོགས་པ་དུ་མ་ཞིག་ཡོད་ཀྱང་།དགོངས་འགྲེལ་
ལས་མ་གསུངས་པ་ནི་ཀུན་བརྟགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་
སུ་དེ་དག་མི་མཁོ་བས་སོ། །༩ན)དེ་དག་གི་མང་པོ་ཞིག་མིང་དང་བརྡས་འཇོག་མི་ནུས་
པའི་ཡོད་པ་ཡིན་ཡང་རང་གི་མཚན་ཉིད་ཀྱིས་གྲུབ་པ་མིན་ཏེ། རྟོག་པས་བཏགས་པ་
ཙམ་ཡིན་པའི་ཕྱིར། ཞེས་གསུངས་པའི་ཕྱིར། འདོད་ན། ཀུན་བརྟགས་ཆོས་ཅན། དེར་
- 138 -



འབྦངམཟུ
དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཐལ། དེའི་ཕྱིར། འདོད་ན། སྤྱི་མཚན་དང་ནམ་མཁའ་སོགས་མིང་བརྡས་འཇོག་ནུས་
སུ་ཐལ། འདོད་པ་གང་ཞིག །རྒྱུ་མཚན་མཚུངས་པའི་ཕྱིར། ཞེས་ཟེར། །
ཁ་ཅིག །ཀུན་བརྟགས་ཙམ་དེ་ལ་ཆོས་རྣམས་ཀྱི་ཞེས་སོགས་ཀྱི་དངོས་བསྟན་ཀྱི་
ཀུན་བརྟགས་མ་ཡིན་པར་ཐལ། དེའི་དངོས་བསྟན་གྱི་ཀུན་བརྟགས་དེ་ངོ་བོ་དང་ཁྱད་
པར་ཀུན་བརྟགས་པའི་ཀུན་བརྟགས་ལ་བྱེད་རིགས་པའི་ཕྱིར། དྲང་ངེས་རྣམ་འབྱེད་
ལས། གང་གིས་སྟོང་པའི་ཀུན་བརྟགས་ནི་མདོ་འདིའི་ཀུན་བརྟགས་ངོས་བཟུང་བའི་
སྐབས་གཉིས་ཀར་ངོ་བོ་དང་ཁྱད་པར་དུ་བཏགས་པ་ཙམ་མིན་པའི་ཀུན་བརྟགས་གཞན་
མ་གསུངས་པའི་རྒྱུ་མཚན་ནི་འཆད་པར་འགྱུར་རོ། །ཞེས་གསུངས་པའི་ཕྱིར། ཞེས་
ཟེར། དེ་ལ་ཁོ་ན་རེ། ཀུན་བརྟགས་དེ་ངོ་བོ་དང་ཁྱད་པར་དུ་ཀུན་བརྟགས་པའི་ཀུན་
བརྟགས་ཡིན་པར་ཐལ། ཀུན་བརྟགས་ཞེས་པའི་བཏགས་པ་དེ་ངོ་བོ་དང་ཁྱད་པར་དུ་
ཀུན་བརྟགས་པ་ལ་བྱེད་རིགས་པའི་ཕྱིར། ཞེས་ཟེར་བ་མི་འཐད་དེ། དེའི་བཏགས་པ་
དེ་རྟོག་པས་བཏགས་པ་ལ་བྱེད་རིགས་པའི་ཕྱིར་ཏེ། དྲང་ངེས་རྣམ་འབྱེད་ལས། རང་
གི་མཚན་ཉིད་ཀྱིས་གྲུབ་པ་མིན་ཏེ། རྟོག་པས་བཏགས་ཙམ་ཡིན་པའི་ཕྱིར། ཞེས་
གསུངས་པའི་ཕྱིར། །
ཁ་ཅིག །ཀུན་བརྟགས་ཡིན་༩བ)ན་མིང་བརྡས་འཇོག་ནུས་པའི་མ་ཁྱབ་ཀྱང་། ཀུན་
བརྟགས་ཡིན་ན་མིང་བརྡས་བཞག་ཙམ་ཡིན་པས་ཁྱབ་ཟེར། འདུས་མ་བྱས་ཀྱི་ནམ་
མཁའ་ཆོས་ཅན། མིང་བརྡས་བཞག་པར་ཐལ། ཀུན་བརྟགས་ཡིན་པའི་ཕྱིར། འདོད་
ན། ནམ་མཁའ་བློའི་ཡུལ་དུ་འཆར་བ་ནམ་མཁའི་མིང་བརྡ་བློའི་ཡུལ་དུ་འཆར་བར་
ཐལ་ལོ། །འདོད་མི་ནུས་ཏེ། ནམ་མཁའི་མིང་བརྡ་བློའི་ཡུལ་དུ་མ་ཤར་བར་ནམ་
མཁའ་བློའི་ཡུལ་དུ་ཤར་བ་ཞིག་ཡོད་པའི་ཕྱིར། དེ་མ་ཤར་བར་ཐོགས་རེག་བཀག་
ཙམ་གྱི་མེད་དགག་བློའི་ཡུལ་དུ་ཤར་བ་ཡོད་པའི་ཕྱིར། གཞན་ཡང་། སྒྲ་རྟག་སྟོང་ཆོས་
- 139 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཅན། རྩ་བར་ཐལ་ཕྱིར། འདོད་ན། དེ་བརྡའམ་འདོད་པ་ཙམ་གྱིས་བཞག་པར་ཐལ།
འདོད་པའི་ཕྱིར། འདོད་ན། བྱས་པ་སྒྲ་རྟག་སྟོང་དུ་སྒྲུབ་པའི་གྲགས་རྟགས་སུ་ཐལ་
ལོ། །གཞན་ཡང་། ནམ་མཁའ་དང་སྤྱི་མཚན་སོགས་མིང་བརྡས་འཇོག་མི་ནུས་བཞིན་
དུ་མིང་བརྡས་བཞག་པར་ཐལ། དེ་དག་མིང་བརྡས་འཇོག་མི་ནུས་པ་གང་ཞིག །དེ་
མིང་བརྡས་བཞག་པའི་ཕྱིར། རྟགས་ཁས། འདོད་མི་ནུས་ཏེ། དེ་མིང་བརྡས་འཇོག་
ནུས་ནས་མིང་བརྡས་བཞག་པའི་ཕྱིར་ཏེ། དེ་མིང་བརྡས་བཞག་པའི་ཕྱིར། །
ཁོ་ན་རེ། དེ་དག་མིང་བརྡས་བཞག་པར་ཐལ། དེ་དག་མིང་བརྡས་བཞག་ཙམ་
ཡིན་པའི་ཕྱིར། དེ་རྟོག་པས་བཞག་ཙམ་གང་ཞིག །མིང་བརྡས་བཞག་ཙམ་ཞེས་པའི་
བརྡ་དེ་རྟོག་པ་ལ་བྱེད་རིགས་པའི་ཕྱིར། དང་པོ་དེར་ཐལ། རྟོག་པས་བརྟགས་ཙམ་ཡིན་
པའི་ཕྱིར། གཉིས་པ་གྲུབ་སྟེ། དེ་དེ་ལ་བྱེད་(༡༠ན)པའམ། མིང་ལ་བྱེད་པ་གང་རུང་ཡིན།
གཉིས་པ་མ་ཡིན་པའི་ཕྱིར། གཉིས་པ་མ་གྲུབ་ན། མིང་བརྡས་བཞག་ཙམ་ཞེས་པའི་
མིང་དང་བརྡ་ཟློས་སྐྱོན་ཡོད་པར་ཐལ། མ་གྲུབ་པ་དེའི་ཕྱིར། ཟེར་ན་མ་ཁྱབ་སྟེ། དེ་མིང་
ལ་བྱེད་རིགས་པར་ཐལ། བརྡ་དུས་སུ་བརྡ་སྦྱར་བ་ལ་བརྟེན་ནས་ཐ་སྙད་ཀྱི་དུས་དུ་
དོན་གོ་ཞེས་པའི་བརྡ་དེ་མིང་ལ་བྱེད་རིགས་པའི་ཕྱིར། ཁ་ཅིག །ཀུན་བརྟགས་ཡིན་ན་
མིང་བརྡས་བཞག་ཙམ་ཡིན་པས་མ་ཁྱབ་ཀྱང་རྟོག་པས་བརྟགས་ཙམ་ཡིན་པས་ཁྱབ་ཟེར་
ན། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་
ཅན། དེར་ཐལ། དེའི་ཕྱིར་ཏེ། མཚན་ཉིད་ཡོངས་སུ་ཆད་པའི་ཀུན་བརྟགས་ཡིན་པའི་
ཕྱིར་ཏེ། མེད་པའི་ཕྱིར། འདོད་ན། རྟོག་པའི་ཡུལ་ཡིན་པར་ཐལ་ལོ། །འདོད་ན།
ཡོད་པར་ཐལ་ལོ། ། །
ཁ་ཅིག །སྐབས་འདིར་བསྟན་གྱི་ཀུན་བརྟགས་ཡིན་ན་མེད་པས་ཁྱབ་ཟེར་ན།
གཟུགས་གཟུགས་ཞེས་པའི་སྒྲ་འཇུག་པའི་འཇུག་གཞི་ཡིན་པ་ཆོས་ཅན། དེར་ཐལ།
- 140 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
དེའི་ཕྱིར། རྟགས་གྲུབ་སྟེ། དྲང་ངེས་རྣམ་འབྱེད་ལས། དེ་ལྟར་ན་གཟུགས་སོགས་རྟོག་
པའི་ཞེན་གཞི་ཡིན་པ་དེ་མིང་དང་བརྡས་བཞག་པའི་ཀུན་བརྟགས་ཡིན་མོད་ཀྱང་ཚད་
མས་གྲུབ་པས་དགག་མི་ནུས་ལ། ཞེས་གསུངས་པའི་ཕྱིར། གཞན་ཡང་། དེའི་སྐབས་
ནས་བསྟན་པའི་ཀུན་བརྟགས་ཡོད་པར་ཐལ། དྲང་ངེས་རྣམ་འབྱེད་ལས། ཀུན་
བརྟགས་ནམ་མཁའི་མེ་ཏོག་དང་འདྲ་བ་ནི་རྟོག་པས་བཏགས་པ་ཙམ་གྱི་དཔེ་ཡིན་གྱི་
ཤེས་བྱ་ལ་མི་སྲིད་པའི་དཔེ་མ་ཡིན་ནོ། །ཞེས་གསུངས་(༡༠བ)པའི་ཕྱིར། །
ཁ་ཅིག །དེ་ཡིན་ན་ཡོད་པས་ཁྱབ་ཟེར་ན། གཟུགས་གཟུགས་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་ཅན། དེར་ཐལ། དེའི་ཕྱིར། དྲང་ངེས་
རྣམ་འབྱེད་ལས། དེ་ཉིད་དངོས་པོ་དེ་དག་གི་རང་གི་མཚན་ཉིད་ཀྱིས་གྲུབ་པ་ནི། མིང་
ཙམ་གྱིས་བཞག་པའི་ཀུན་བརྟགས་ཤེས་བྱ་ལ་མི་སྲིད་པ་ཡིན་པས་མིང་དང་བརྡས་
བཞག་པ་ལ་ཚད་མས་གྲུབ་མ་གྲུབ་གཉིས་ཡོད་དོ། །ཞེས་གསུངས། །
ཁོ་ན་རེ། སྐབས་འདིར་བསྟན་གྱི་ཀུན་བརྟགས་ཡིན་ན། མེད་པས་ཁྱབ་པར་
ཐལ། སྐབས་འདིར་བསྟན་གྱི་ཀུན་བརྟགས་དེ་དགག་བྱའི་ཀུན་བརྟགས་ལ་བྱེད་རིགས་
པའི་ཕྱིར་ཏེ། སྐབས་འདིར་བསྟན་གྱི་ཀུན་བརྟགས་ཡིན་ན། ཀུན་བརྟགས་གང་གིས་
སྟོང་པ་ཡོངས་གྲུབ་ཏུ་འཇོག་པའི་སྐབས་སུ་མཁོ་བའི་ཀུན་བརྟགས་ཡིན་དགོས་པའི་
ཕྱིར་ཏེ། དྲང་ངེས་རྣམ་འབྱེད་ལས། དགོངས་འགྲེལ་ལས་མ་གསུངས་པ་ནི་ཀུན་
བརྟགས་གང་གིས་སྟོང་པ་ཡོངས་གྲུབ་ཏུ་འཇོག་པའི་སྐབས་སུ་དེ་དག་མི་མཁོ་བས་
སོ། །ཞེས་གསུངས་པའི་ཕྱིར་ཟེར་ན། སྐྱོན་མེད་དེ། གཟུགས་ཀྱི་ངོ་བོ་དང་ཁྱད་པར་ལ་
ཀུན་བརྟགས་པའི་ཀུན་བརྟགས་དེ་དེའི་སྐབས་སུ་མཁོ་བའི་ཀུན་བརྟགས་ཡིན་པའི་
ཕྱིར། གཞན་ཡང་། དྲང་ངེས་རྣམ་འབྱེད་ལས། འདིར་རང་གི་མཚན་ཉིད་ཀྱིས་ཡོད་
མེད་བསྟན་ཚོད་ནི་མིང་དང་བརྡ་ལ་ལྟོས་ནས་བཞག་མ་བཞག་ཡིན་ལ། བཞག་པ་ལ་
- 141 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡང་ཡོད་པས་མ་ཁྱབ་ཅིང་། འཇོག་ལུགས་ཀྱང་ཐལ་འགྱུར་བས་ཡོད་པ་རྣམས་མིང་
གི་ཐ་སྙད་ཀྱི་དབང་གིས་བཞག་པ་དང་ཆེས་མི་མཐུན་པས་རང་གི་མཚན་ཉིད་ཀྱིས་ཡོད་
མེད་ཀྱི་དོན་ཡང་མི་མཐུན་ནོ། །(༡༡ན)འོན་ཀྱང་འདིའི་རང་མཚན་གྱིས་ཡོད་པར་འཛིན་
པ་ཡོད་ན་ཐལ་འགྱུར་བའི་རང་མཚན་གྱིས་གྲུབ་པར་འཛིན་པ་ཡང་ཡོད་ལ། ཞེས་
གསུངས་པའི་དོན་ལ། ཁ་ཅིག །ཀུན་བརྟགས་སེམས་ཙམ་པའི་འདོད་པ་ལྟར་གྱི་རང་
གི་མཚན་ཉིད་ཀྱིས་གྲུབ་པར་འཛིན་ན། ཀུན་བརྟགས་ཐ་སྙད་བཏགས་པའི་བཏགས་
དོན་བཙལ་བའི་ཚེ་ན་རྙེད་པར་འཛིན་པས་ཁྱབ་ཟེར་ན། ཀུན་བརྟགས་བདེན་གྲུབ་ཏུ་
འཛིན་པའི་རྟོག་པ་ཆོས་ཅན། དེར་ཐལ། དེའི་ཕྱིར། འདོད་ཟེར་ན། རྟོག་པ་དོན་
མཐུན་དུ་ཐལ། འདོད་པ་གང་ཞིག །ཀུན་བརྟགས་ཐ་སྙད་བཏགས་པའི་བཏགས་དོན་
བཙལ་བའི་ཚེ་ན་རྙེད་པའི་ཕྱིར། ཁ་ཅིག །གཞི་དེ་སེམས་ཙམ་པའི་འདོད་པ་ལྟར་གྱི་
རང་གི་མཚན་ཉིད་ཀྱིས་གྲུབ་པར་འཛིན་ན། གཞི་དེ་ཐལ་འགྱུར་བའི་ལུགས་ཀྱི་རང་
གི་མཚན་ཉིད་ཀྱིས་གྲུབ་པར་འཛིན་པས་ཁྱབ་སྟེ། གཞི་དེ་ཐ་སྙད་ཀྱི་དབང་གིས་བཞག་
པ་མ་ཡིན་པར་རང་ངོས་ནས་གྲུབ་པར་འཛིན་ན། གཞི་དེ་ཐ་སྙད་བཏགས་པའི་བཏགས་
དོན་བཙལ་བའི་ཚེ་ན་རྙེད་པར་འཛིན་པས་ཁྱབ་པའི་ཕྱིར་ཟེར་ན། ཀུན་བརྟགས་ཐ་
སྙད་ཀྱི་དབང་གིས་བཞག་པ་མ་ཡིན་པར་རང་ངོས་ནས་གྲུབ་པར་འཛིན་པའི་རྟོག་པ་
ཆོས་ཅན། ཀུན་བརྟགས་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པར་
འཛིན་པར་ཐལ། ཀུན་བརྟགས་ཐ་སྙད་ཀྱི་དབང་གིས་བཞག་པ་མ་ཡིན་པར་རང་ངོས་
ནས་གྲུབ་པར་འཛིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ཟེར་ན། ཁྱོད་རྟོག་པ་
དོན་མཐུན་ཡིན་པར་ཐལ། ཁྱོད་དེ་འདྲའི་རྟོག་པ་གང་ཞིག །ཀུན་བརྟགས་དེ་ལྟར་
བཙལ་(༡༡བ)བའི་ཚེ་ན་རྙེད་པའི་ཕྱིར། །
རང་ལུགས་ནི། གཞི་དེ་སེམས་ཙམ་པའི་འདོད་པ་ལྟར་གྱི་རང་གི་མཚན་ཉིད་
- 142 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཀྱིས་གྲུབ་པར་འཛིན་པའི་གང་ཟག་ཡིན་ན། གཞི་དེ་ཐལ་འགྱུར་བའི་འདོད་པ་ལྟར་
གྱི་རང་གི་མཚན་ཉིད་ཀྱིས་གྲུབ་པར་འཛིན་པའི་གང་ཟག་ཡིན་དགོས་ཏེ། གཞི་དེ་རྟོག་
པས་བཏགས་ཙམ་མ་ཡིན་པར་རང་ངོས་ནས་གྲུབ་པར་འཛིན་པའི་གང་ཟག་ཡིན་ན།
གཞི་དེ་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པར་འཛིན་པའི་གང་
ཟག་ཡིན་དགོས་པའི་ཕྱིར། ཞེས་པའི་དོན་ནོ། ། །
ཡང་དྲང་ངེས་རྣམ་འབྱེད་ལས། གཞི་འགའ་ཞིག་སྔ་མ་ལྟར་མི་འཛིན་ཀྱང་ཕྱི་མ་
ལྟར་འཛིན་པ་ནི་ཡོད་དོ། །ཞེས་གསུངས་པའི་དོན་ལ། ཁ་ཅིག །མདོ་སྡེ་པས་ཀུན་
བརྟགས་སེམས་ཙམ་པའི་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་མི་འཛིན་
ཡང་། དེས་ཐལ་འགྱུར་བའི་འདོད་པ་ལྟར་གྱི་རང་གི་མཚན་ཉིད་ཀྱིས་གྲུབ་པར་འཛིན་
པའི་ཕྱིར་ཏེ། དེས་ཀུན་བརྟགས་རང་གི་མཚན་ཉིད་ཀྱིས་གྲུབ་པར་མི་འདོད་ཀྱང༌།
དེས་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པར་འཛིན་པའི་ཕྱིར།
ཞེས་ཟེར་བ་མི་འཐད་དེ། མདོ་སྡེ་པས་ཀུན་བརྟགས་རང་གི་མཚན་ཉིད་ཀྱིས་གྲུབ་པར་
འདོད་པའི་ཕྱིར་ཏེ། དེས་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་འདོད་པའི་
ཕྱིར། རྟགས་འོག་ཏུ་བསྒྲུབ། དེས་ན་དེའི་དོན་སེམས་ཙམ་པ་དང་རང་རྒྱུད་པ་དག་
གིས་ཀུན་བརྟཊ་སེམས་ཙམ་པའི་འདོད་(༡༢ན)པ་ལྟར་གྱི་རང་གི་མཚན་ཉིད་ཀྱིས་གྲུབ་
པར་མི་འཛིན་ཡང་། དེ་གཉིས་ཀྱིས་ཀུན་བརྟགས་ཐལ་འགྱུར་བའི་འདོད་པ་ལྟར་གྱི་
རང་གི་མཚན་ཉིད་ཀྱིས་གྲུབ་པར་འཛིན་ཏེ། དེ་གཉིས་ཀྱིས་ཀུན་བརྟགས་དེ་རྟོག་པས་
བཏགས་ཙམ་མ་ཡིན་པར་རང་ངོས་ནས་གྲུབ་པར་མི་འཛིན་ཡང་། དེ་གཉིས་ཀྱིས་ཀུན་
བརྟགས་ཐ་སྙད་བཏགས་པའི་བཏགས་དོན་བཙལ་བའི་ཚེ་ན་རྙེད་པར་འཛིན་པའི་
ཕྱིར། ཞེས་པའི་དོན་ནོ། ། །
- 143 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་བཤད་པ།
གཉིས་པ་ནི། དགོངས་འགྲེལ་ལས། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་
གང་ཞེ་ན། ཆོས་རྣམས་ཀྱི་གཞན་གྱི་དབང་གི་མཚན་ཉིད་གང་ཡིན་པའོ། །དེ་ཅིའི་ཕྱིར་
ཞེ་ན། འདི་ལྟར་དེ་ནི་རྐྱེན་གཞན་གྱི་སྟོབས་ཀྱིས་བྱུང་བ་ཡིན་གྱི་བདག་ཉིད་ཀྱིས་མ་
ཡིན་པས་དེའི་ཕྱིར་དེ་ནི་སྐྱེ་བ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་པའི་སྐབས་སུ།
དོན་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་སྐྱེ་བ་ངོ་བོ་ཉིད་མེད་པ་ཉིད་ཅེས་
བརྗོད་པའི་རྒྱུ་མཚན་ཡོད་དེ། ཁྱོད་རང་གི་རྒྱུ་རྐྱེན་ལ་བརྟེན་ནས་བྱུང་བ་ཡིན་གྱི་རང་
གི་རྒྱུ་རྐྱེན་ལ་ལྟོས་མེད་དུ་རང་དབང་དུ་མི་འབྱུང་བའི་རྒྱུ་མཚན་གྱིས་དེ་ལྟར་བརྗོད་
པའི་ཕྱིར། དེ་བཞིན་དུ་ནམ་མཁའི་གཞན་དབང་ཆོས་ཅན། ཁྱོད་ལ་སྐྱེ་བ་ངོ་བོ་ཉིད་
མེད་པ་ཉིད་ཅེས་བརྗོད་པའི་རྒྱུ་མཚན་ཡོད་དེ། རྟགས་སྔར་བཞིན་ནོ། །དེས་ན་གཟུགས་
གཟུགས་ཀྱི་གཞན་དབང་ཡིན་བྱས་པ་ལ་ཁོ་ན་རེ། གཟུགས་དེ་འདི་ནི་གཟུགས་སོ་
འདི་ནི་གཟུགས་ཀྱི་སྐྱེ་བའོ་ཞེས་ངོ་བོ་དང་ཁྱད་པར་དུ་ཀུན་བརྟགས་པའི་གཞི་ཡིན་
པར་ཐལ། དམ་བཅའ་འཐད་པའི་ཕྱིར། འདོད་ན། གཟུགས་དེ་གཟུགས་ཀྱི་(༡༢བ)
གདགས་ གཞི་ཡིན་པར་ཐལ། འདོད་ན། དེ་ཆོས་ཅན། ཁྱོད་ཁྱོད་ཀྱི་གདགས་གཞི་མ་ཡིན་
པར་ཐལ། ཁྱོད་བདག་མེད་ཡིན་པའི་ཕྱིར། རྩ་བར་ཁྱབ་སྟེ། དགོངས་འགྲེལ་ལས།
རྣམ་པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་
མ་གང་ལགས་པ་དེ་ནི་གཞན་གྱི་དབང་གི་མཚན་ཉིད་ལགས་ཏེ། ཞེས་དང་། དྲང་ངེས་
རྣམ་འབྱེད་ལས། དང་པོས་གང་གི་ཡུལ་ཡིན་པ་དང་། གཉིས་པས་ཀུན་བརྟགས་པའི་
གདགས་གཞི་དང་། གསུམ་པས་རང་གི་ངོ་བོ་བསྟན་ཏོ། །ཞེས་གསུངས་པའི་ཕྱིར།
ཞེས་ཟེར། ཁོ་ན་རེ། དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་
- 144 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་
ངོ་བོ་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡར་རྣམ་པར་བཞག་པ་དང་། ཞེས་
སོགས་གསུངས་པ་མི་འཐད་པར་ཐལ། གཟུགས་ཀྱི་གདགས་གཞིར་གྱུར་པའི་འདུ་
བྱེད་ཀྱི་མཚན་མ་གཅིག་གཟུགས་ཀྱི་གཞན་དབང་ཡིན་ལ། གཟུགས་གཟུགས་ཀྱི་
གཞན་དབང་མ་ཡིན་པའི་ཁྱད་པར་མི་འཐད་པའི་ཕྱིར། ཞེ་ན་མ་ཁྱབ། གཟུགས་
གཟུགས་ཀྱི་གཞན་དབང་ཡིན་པར་ཐལ། གཟུགས་གཟུགས་ཀྱི་ཀུན་བརྟགས་འདོགས་
པའི་གཞི་ཡིན་པའི་ཕྱིར། དེའི་ཀུན་བརྟགས་འདོགས་པའི་གཞིར་གྱུར་པའི་གཟུགས་
ཡོད་པའི་ཕྱིར། གཞན་ཡང་། དེ་དེ་ཡིན་པར་ཐལ། དེ་རྣམ་བཏགས་ཀྱི་གཟུགས་ཡིན་
པའི་ཕྱིར་ཏེ། དེ་དེ་དང་ཀུན་བརྟགས་ཀྱི་གཟུགས། ཡོངས་གྲུབ་ཀྱི་གཟུགས་གསུམ་པོ་
གང་རུང་གང་ཞིག །ཀུན་བརྟགས་ཀྱི་དེ་ཡང་མ་ཡིན། ཡོངས་གྲུབ་(༡༣ན)ཀྱི་དེ་ཡང་
མ་ཡིན་པའི་ཕྱིར། དང་པོ་གྲུབ་སྟེ། གཟུགས་ཡོད་པའི་ཕྱིར། གཉིས་པ་མ་གྲུབ་ན། དེ་ཆོས་
ཅན། གཟུགས་ཀྱི་ཀུན་བརྟགས་སུ་ཐལ། ཀུན་བརྟགས་ཀྱི་གཟུགས་ཡིན་པའི་ཕྱིར།
གསུམ་པ་མ་གྲུབ་ན། དེ་ཆོས་ཅན། གཟུགས་ཀྱི་ཡོངས་གྲུབ་ཏུ་ཐལ། ཡོངས་གྲུབ་ཀྱི་
གཟུགས་ཡིན་པའི་ཕྱིར། ཁོ་ན་རེ། གཟུགས་དེ་གཟུགས་སུ་འདོགས་པའི་གཞི་ཡིན་
པར་ཐལ། དེ་གཟུགས་ཀྱི་ཀུན་བརྟགས་འདོགས་པའི་གཞི་ཡིན་པའི་ཕྱིར་ཟེར་ན་མ་
ཁྱབ། འདོད་ན། དེ་གཟུགས་ཀྱི་ཐ་སྙད་སྦྱོར་བའི་གཞི་ཡིན་པར་ཐལ་ལོ། །འདོད་ན།
གཟུགས་ལ་གཟུགས་ཀྱི་ཐ་སྙད་སྦྱོར་དགོས་པའི་གང་ཟག་ཅིག་ཡོད་པར་ཐལ་ལོ། །
འདོད་ན། གཟུགས་ཚད་མས་གྲུབ་ནས། གཟུགས་ལ་གཟུགས་ཀྱི་ཐ་སྙད་སྦྱོར་དགོས་
ཀྱི་གང་ཟག་ཅིག་ཡོད་པར་ཐལ་ལོ། །འདོད་མི་ནུས་ཏེ། གཟུགས་ཚད་མས་གྲུབ་པའི་
གང་ཟག་ཡིན་ན་དེ་མ་ཡིན་དགོས་པའི་ཕྱིར། ཁོ་ན་རེ། ནམ་མཁའ་ནམ་མཁའི་གཞན་
དབང་ཡིན་པར་ཐལ། གཟུགས་གཟུགས་ཀྱི་གཞན་དབང་ཡིན་པའི་ཕྱིར་ཟེར་ན་མ་
- 145 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱབ། ཁོ་ན་རེ། ནམ་མཁའ་དེ་རྣམ་བཏགས་ཀྱི་ནམ་མཁའ་ཡོངས་གྲུབ་ཀྱི་ནམ་མཁའ་
ཀུན་བརྟགས་ཀྱི་ནམ་མཁའ་གསུམ་པོ་གང་རུང་དུ་ཐལ། གཟུགས་དེ་རྣམ་བཏགས་
ཀྱི་གཟུགས་སོགས་གསུམ་པོ་གང་རུང་ཡིན་པའི་ཕྱིར་ཟེར་ན་མ་ཁྱབ། གཞན་ཡང་།
གཟུགས་ཕུང་གཟུགས་ཕུང་གི་གཞན་དབང་དུ་ཐལ། གཟུགས་ཕུང་གཟུགས་ཕུང་གི་
གཞན་དབང་། དེ་རང་འཛིན་རྟོག་པའི་ཞེན་གཞིར་རང་མཚན་ཉིད་ཀྱིས་གྲུབ་པ་གཟུགས་
ཕུང་གི་ཀུན་བརྟགས། (༡༣བ)དེ་དེས་སྟོང་པ་གཟུགས་ཕུང་གི་ཆོས་ཀྱི་བདག་མེད་ཀྱི་
ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་འཐད་པའི་ཕྱིར་ཏེ། དེ་འདྲའི་ངོ་
བོ་ཉིད་གསུམ་གྱི་རྣམ་གཞག་དེ་འཁོར་ལོ་བར་པའི་བསྟན་དོན་གྱི་གཙོ་བོ་ཡིན་པའི་ཕྱིར་
ཏེ། དྲང་ངེས་རྣམ་འབྱེད་ལས། ཕུང་པོ་ལ་སོགས་པ་གཞན་དབང་དང་དེ་ལ་ཆོས་ཀྱི་
བདག་ཏུ་སྒྲོ་བཏགས་པ་ཀུན་བརྟགས་དང་དེ་དེས་སྟོང་པ་ཆོས་ཀྱི་བདག་མེད་ཀྱི་ཡོངས་
གྲུབ་ཏུ་འཇོག་པ་ཞེས་སོགས་གསུངས་པའི་ཕྱིར། གཟུགས་གཟུགས་ཀྱི་གཞན་དབང་
ཡིན། ནམ་མཁའ་ནམ་མཁའི་གཞན་དབང་མ་ཡིན་ཏེ། ནམ་མཁའི་གདགས་གཞིར་
གྱུར་པའི་དངོས་པོ་ནམ་མཁའི་གཞན་དབང་ཡིན་ནོ། །ནམ་མཁའ་ནམ་མཁའ་ཞེས་
པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་མ་གྲུབ་པ་དེ་ནམ་མཁའི་
ཡོངས་གྲུབ་ཡིན་ནོ། ། །
གཞན་དབང་དོན་དམ་པ་ངོ་བོ་ཉིད་མེད་པར་བཤད་པ།
གསུམ་པ་ལ། གཞན་དབང་དོན་དམ་པ་ངོ་བོ་ཉིད་མེད་པར་བཤད་པ་དང༌།
ཡོངས་གྲུབ་དོན་དམ་པ་ངོ་བོ་ཉིད་མེད་པར་བཤད་པ་གཉིས་ལས། དང་པོ་ནི། དགོངས་
འགྲེལ་ལས། ཆོས་རྣམས་ཀྱི་དོན་དམ་པ་ངོ་བོ་ཉིད་མེད་པ་གང་ཞེ་ན། རྟེན་ཅིང་འབྲེལ་
བར་འབྱུང་བ་ཆོས་གང་དག་སྐྱེ་བ་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་དེ་དག་
- 146 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ནི་དོན་དམ་པ་ངོ་བོ་ཉིད་མེད་པ་ཉིད་ཀྱིས་ངོ་བོ་ཉིད་མེད་པ་ཡང་ཡིན་ནོ། །དེ་ཅིའི་ཕྱིར་
ཞེ་ན། དོན་དམ་ཡང་དག་འཕགས། ཆོས་རྣམས་ལ་རྣམ་པར་དག་པའི་དམིགས་པ་
གང་ཡིན་པ་དེ་ནི་དོན་དམ་པ་ཡིན་པར་ཡོངས་སུ་བསྟན་ལ། གཞན་གྱིས་དབང་གི་
མཚན་ཉིད་དེ་རྣམ་པར་དག་པའི་དམིགས་པ་མ་ཡིན་པས་དེའི་ཕྱིར་དོན་དམ་པ་ངོ་བོ་ཉིད་
མེད་པ་ཉིད་ཅེས་བྱའོ། །(༡༤ན)ཞེས་གསུངས་པའི་དོན་ནི། གཞན་དབང་ཆོས་ཅན། ཁྱོད་
ལ་དོན་དམ་པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། རྣམ་དག་གི་
དམིགས་པ་མཐར་ཐུག་དོན་དམ་ཡིན་ལ། ཁྱོད་ལ་རྣམ་དག་གི་དམིགས་པ་མཐར་ཐུག་
ཏུ་མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འོ་ན་གཞན་དབང་དོན་དམ་པ་ངོ་
བོ་ཉིད་མེད་པར་བཞག་ནས་ཀུན་བརྟགས་དེར་མི་འཇོག་པའི་རྒྱུ་མཚན་ཅི་ཡིན་ཞེ་ན།
དེའི་ལན་སྟོན་པ་ནི། དྲང་ངེས་རྣམ་འབྱེད་ལས། གཞན་དབང་ཀུན་བརྟགས་ཀྱིས་སྟོང་
པ་ལ་དམིགས་ནས་བསྒོམས་པས་སྒྲིབ་པ་དག་པར་འགྱུར་བ་ཤེས་པ་ན། དེ་ལྟར་ན་
ཆོས་ཅན་གཞན་དབང་ལ་ཡང་དམིགས་དགོས་པས་དེ་ཡང་རྣམ་པར་དག་པའི་དམིགས་
པར་འགྱུར་བས་དོན་དམ་པར་འགྱུར་རོ་སྙམ་དུ་དོགས་པ་སྐྱེ་ལ། ཀུན་བརྟགས་ལ་དེ་
འདྲ་བའི་དོགས་པ་མེད་པའི་ཕྱིར་རོ། །ཞེས་གསུངས། དོན་ནི། གཞན་དབང་དོན་དམ་
པ་ངོ་བོ་ཉིད་མེད་པར་གསུངས་ནས། ཀུན་བརྟགས་དོན་དམ་པ་ངོ་བོ་ཉིད་མེད་པར་མི་
འཆད་པའི་རྒྱུ་མཚན་ཡོད་དེ། གཞན་དབང་རྣམ་དག་གི་དམིགས་པ་ཡིན་པས་དོན་
དམ་པ་ཡིན་ནམ་སྙམ་པའི་དོགས་པ་སྐྱེ་བ་ཤས་ཆེ་ཞིང་། ཀུན་བརྟགས་ལ་དེ་འདྲ་བའི་
དོགས་པ་འབྱུང་བ་མི་རིགས་པའི་ཕྱིར། སྟོང་ཉིད་རྟོགས་པའི་མཉམ་གཞག་ཡེ་ཤེས་
ཐམས་ཅད་ཀྱིས་སྟོང་གཞིའི་གཙོ་བོ་གཞན་དབང་ལ་དམིགས་དགོས་ཤིང་། སྟོང་གཞིའི་
གཙོ་བོ་ཀུན་བརྟགས་ལ་དམིགས་མི་དགོས་པ་དང་། མདོ་དང་བསྟན་བཅོས་རྣམས་སུ་ཡང་
སྟོང་ཉིད་རྒྱས་པར་གཏན་ལ་འབེབས་(༡༤བ)པ་ན། གཙོ་བོར་གཞན་དབང་སྟོང་གཞིར་
- 147 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བཟུང་ནས་སྟོང་ཉིད་གཏན་ལ་ཕབ་ཅིང་། གཙོ་བོར་ཀུན་བརྟགས་སྟོང་གཞིར་བཟུང་
ནས་སྟོང་ཉིད་གཏན་ལ་མ་ཕབ་པས་ཀུན་བརྟགས་ལ་རྣམ་དག་གི་དམིགས་པ་ཡིན་
པས་དོན་དམ་ཡིན་ནམ་སྙམ་པའི་དོགས་པ་སྐྱེ་བ་མི་སྲིད་པའི་ཕྱིར། དེ་ལྟར་ཡང་
དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་
གནས་འདུ་བྱེད་ཀྱི་མཚན་མ་དེ་ཉིད། ཀུན་བརྟགས་མཚན་ཉིད་དེར་ཡོངས་སུ་མ་གྲུབ་
ཅིང་། ཞེས་དང་། དྲང་ངེས་རྣམ་འབྱེད་ལས། དེ་ལྟར་བྱས་ན་སེམས་ཅན་རང་དགའ་བ་
རྣམས་ཀྱི་མཐོང་བ་དང་ཐོས་པ་ལ་སོགས་པའི་དོན་མིག་དང་གཟུགས་ལ་སོགས་པའི་
ཕྱི་ནང་གི་དངོས་པོ་གཞན་དབང་འདི་ཙམ་ལ་བདག་དུ་འཛིན་པས་དེ་ཉིད་སྟོང་གཞིར་
བཟུང་ནས་སྟོང་པ་གཏན་ལ་དབབ་དགོས་ཀྱི། ཞེས་སོགས་གསུངས། །
ཁོ་ན་རེ། མདོ་སྡེ་དགོངས་འགྲེལ་ལས། ཀུན་བརྟགས་ལ་སོགས་པའི་འདུས་མ་
བྱས་རྣམས་ཀྱི་སྟོང་ཉིད་དངོས་སུ་གཏན་ལ་མ་ཕབ་པར་ཐལ། དེས་དེ་དག་སྟོང་གཞིར་
དངོས་སུ་བཟུང་བའི་སྒོ་ནས་དེ་དག་གི་སྟོང་ཉིད་གཏན་ལ་མ་ཕབ་པའི་ཕྱིར་ཟེར་ན་མ་
ཁྱབ་སྟེ། དེས་དེ་དག་གི་གཞན་དབང་སྟོང་གཞིར་དངོས་སུ་བཟུང་བའི་སྒོ་ནས་དེ་དག་
གི་སྟོང་ཉིད་གཏན་ལ་ཕབ་པའི་ཕྱིར། ཁ་ཅིག །ཀུན་བརྟགས་སོགས་འདུས་མ་བྱས་
རྣམས་ཀྱི་ཆོས་ཉིད་མེད་ཟེར་ན། ཀུན་བརྟགས་ཆོས་ཅན། ཁྱོད་ཀྱི་ཆོས་ཉིད་ཡོད་པར་
ཐལ། ཁྱོད་གཞི་གྲུབ་པའི་ཕྱིར། གཞན་ཡང་། འདུས་མ་བྱས་ཀྱི་ཆོས་ཉིད་ཡོད་པར་ཐལ།
འདུས་(༡༥ན) མ་བྱས་ཀྱི་སྟོང་ཉིད་ཡོད་པའི་ཕྱིར་ཏེ། འདུས་མ་བྱས་སྟོང་པ་ཉིད་ ཡོད་
པའི་ཕྱིར་ཏེ། སྟོང་ཉིད་བཅོ་བརྒྱད་ཡོད་པའི་ཕྱིར། །
ཁ་ཅིག །དེ་རྣམས་ཀྱི་ཆོས་ཉིད་ཡོད་ཀྱང་དེ་དག་གི་ཆོས་ཉིད་ཆོས་ཉིད་མིན་ཟེར་
ན། འདུས་མ་བྱས་སྟོང་པ་ཉིད་སྟོང་ཉིད་མ་ཡིན་པར་ཐལ། དམ་བཅའ་འཐད་པའི་
ཕྱིར། འདོད་ན། སྟོང་ཉིད་ལ་སྟོང་གཞིའི་སྒོ་ནས་སྟོང་ཉིད་བཅོ་བརྒྱད་དང་ཉི་ཤུ་སོགས་
- 148 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
སུ་ཕྱེ་བ་མི་འཐད་པར་ཐལ་ལོ། །
གཞན་ཡང་། འགོག་བདེན་གྱི་སྟོང་ཉིད་སྟོང་ཉིད་མ་ཡིན་པར་ཐལ། ཀུན་
བརྟགས་ཀྱི་སྟོང་ཉིད་སྟོང་ཉིད་མ་ཡིན་པའི་ཕྱིར། འདོད་ན། ཐེག་ཆེན་གྱི་མཐོང་ལམ་
འགོག་པ་ཆོས་བཟོད་ཀྱི་དངོས་ཡུལ་དུ་གྱུར་པ་སྟོང་ཉིད་མེད་པར་ཐལ། འདོད་པ་གང་
ཞིག །དེ་འགོག་བདེན་གྱི་སྟོང་ཉིད་ཀྱི་ཡུལ་ཅན་མ་ཡིན་པའི་ཕྱིར། འདོད་མི་ནུས་ཏེ།
བར་ཆད་མེད་ལམ་ཡིན་པའི་ཕྱིར། ཁ་ཅིག །ལུང་དེའི་དོན་ཡོད་དེ། གཞན་དབང་དེ་
རང་སྡེ་གྲུབ་མཐའ་སྨྲ་བ་གོང་འོག་གི་བདེན་པར་གྲུབ་མ་གྲུབ་རྩོད་པའི་རྩོད་གཞིའི་གཙོ་
བོ་ཡིན་ལ། ཀུན་བརྟགས་དེ་ལྟར་རྩོད་གཞིའི་གཙོ་བོ་མ་ཡིན་པས་དེ་ལྟར་བཤད་པའི་
ཕྱིར་ཟེར་ན། ཤེས་སྒྲིབ་རྣམ་པར་དག་བྱེད་ཀྱི་བར་ཆད་མེད་ལམ་གྱི་དམིགས་པར་གྱུར་
པའི་སྟོང་ཉིད་ཀྱི་སྟོང་གཞིའི་ཆོས་ཅན་ཡིན་ན་རང་སྡེ་གོང་འོག་དེ་ལྟར་རྩོད་པའི་རྩོད་
གཞིའི་གཙོ་བོ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། ཁོ་ན་
རེ། ཀུན་བརྟགས་རྣམ་དག་ལམ་གྱི་དམིགས་པ་ཡིན་པས་དོན་དམ་པ་ཡིན་ནམ་སྙམ་
པའི་དོགས་པ་སྐྱེ་བ་ཡོད་པར་ཐལ། (༡༥བ)ཀུན་བརྟགས་རང་འཛིན་རྟོག་པའི་ཞེན་
གཞིར་རང་གི་མཚན་ཉིད་ཀྱིས་མ་གྲུབ་པར་རྟོགས་པའི་བར་ཆད་མེད་ལམ་དེས་ཀུན་
བརྟགས་ལ་དམིགས་པའི་ཕྱིར་ཟེར་ན་མ་ཁྱབ་བོ། །
ཡོངས་གྲུབ་དོན་དམ་པར་ངོ་བོ་ཉིད་མེད་པར་བཤད་པ། །
གཉིས་པ་ནི། དགོངས་འགྲེལ་ལས། གཞན་ཡང་། ཆོས་རྣམས་ཀྱི་ཡོངས་སུ་གྲུབ་
པའི་མཚན་ཉིད་གང་ཡིན་པ་དེ་ཡང་དོན་དམ་པ་ངོ་བོ་ཉིད་མེད་པ་ཉིད་ཅེས་བྱའོ། །དེའི་ཅིའི་
ཕྱིར་ཞེ་ན། དོན་དམ་ཡང་དག་འཕགས། ཆོས་རྣམས་ཀྱི་ཆོས་བདག་མེད་པ་གང་ཡིན་པ་
དེ་ནི་དེ་དག་གི་ངོ་བོ་ཉིད་མེད་པ་ཉིད་ཅེས་བྱ་སྟེ། དེ་ནི་དོན་དམ་པ་ཡིན་ལ་དོན་དམ་པ་
- 149 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ནི་ཐམས་ཅད་ཀྱི་ངོ་བོ་ཉིད་མེད་པ་ཉིད་ཀྱིས་རབ་ཏུ་ཕྱེ་བ་ཡིན་པས་དེའི་ཕྱིར་དོན་དམ་པ་
ངོ་བོ་ཉིད་མེད་པ་ཉིད་ཅེས་བྱའོ། །ཞེས་གསུངས། དོན་ནི་གཟུགས་ཀྱི་ཡོངས་གྲུབ་ཆོས་
ཅན། ཁྱོད་ལ་དོན་དམ་པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། དོན་དམ་པ་
ཡང་ཡིན། ཆོས་བདག་གི་ངོ་བོར་མེད་པ་ཡང་ཡིན་པའི་རྒྱུ་མཚན་གྱི་དེ་ལྟར་བརྗོད་པའི་
ཕྱིར། དེ་བཞིན་དུ། ནམ་མཁའི་ཡོངས་གྲུབ་ཆོས་ཅན། རྟགས་སྔར་བཞིན་ནོ། །
ཁ་ཅིག །གང་ཟག་གི་བདག་མེད་ཡོངས་གྲུབ་མིན་ཟེར་བ་མི་འཐད་དེ། དབུས་
མཐའ་རྩ་འགྲེལ་ལས་དེ་ཡོངས་གྲུབ་ཏུ་བཤད་པ་གང་ཞིག །སྐབས་འདིར་དབུས་མཐའ་
སྒྲ་ཇི་བཞིན་པ་ཡིན་པའི་ཕྱིར། དང་པོ་གྲུབ་སྟེ། དབུས་མཐའ་ལས། རྣམ་དག་སྤྱོད་
ཡུལ་རྣམ་གཉིས་ཏེ། །གཅིག་པུ་ཁོ་ནར་བརྗོད་པ་ཡིན། །ཞེས་ཉོན་སྒྲིབ་རྣམ་པར་དག་
བྱེད་ཀྱི་ཡེ་ཤེས་དང་ཤེས་སྒྲིབ་རྣམ་པར་(༡༦ན)དག་བྱེད་ཀྱི་ཡེ་ཤེས་གཉིས་ཀྱི་དམིགས་པ་
མཐར་ ཐུག་ཏུ་གྱུར་པའི་བདག་མེད་པ་གཉིས་ཀ་ཡོངས་གྲུབ་གཅིག་པུ་ཁོ་ན་ཡིན་གྱི།
ཀུན་བརྟགས་དང་གཞན་དབང་གཉིས་དེ་གཉིས་ཀྱི་དངོས་ཡུལ་མ་ཡིན་པར་བསྟན་པའི་
ཕྱིར། དེའི་འགྲེལ་པ་ལས། ཡོངས་སུ་གྲུབ་པའི་ངོ་བོ་ཉིད་དུ་བརྗོད་དོ། །ངོ་བོ་ཉིད་
གཞན་ནི་རྣམ་པར་དག་པའི་ཡེ་ཤེས་རྣམ་པ་གཉིས་ཀྱི་ཡུལ་མིན་ནོ། །ཞེས་དང་། དྲང་
ངེས་རྣམ་འབྱེད་ལས། ཡེ་ཤེས་གཉིས་ནི་སྒྲིབ་པ་གཉིས་དག་པར་བྱེད་པའི་ཡེ་ཤེས་
སོ། །ཞེས་གསུངས་པའི་ཕྱིར། །
ཁོ་ན་རེ། གང་ཟག་གི་བདག་མེད་ཡོངས་གྲུབ་མ་ཡིན་པར་ཐལ། ཡོངས་གྲུབ་
ཡིན་ན་ཆོས་ཀྱི་བདག་མེད་ཀྱི་ཡོངས་གྲུབ་ཡིན་དགོས་པའི་ཕྱིར་ཏེ། དགོངས་འགྲེལ་
ལས། ཆོས་རྣམས་ཀྱི་ཆོས་བདག་མེད་པ་གང་ཡིན་པ་དེ་ནི་དེ་དག་གི་ངོ་བོ་ཉིད་མེད་པ་
ཉིད་ཅེས་བྱ་སྟེ། ཞེས་དང་། དྲང་ངེས་རྣམ་འབྱེད་ལས། ཆོས་ཅན་འདུས་བྱས་ལ་ཆོས་
ཀྱི་བདག་རྣམ་པར་བཅད་ཙམ་གྱི་སྤྲོས་པ་མེད་དགག་ལ་ཆོས་ཀྱི་བདག་མེད་ཀྱི་ཡོངས་
- 150 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
གྲུབ་འཇོག་པར་ཤིན་ཏུ་གསལ་བའི་ཕྱིར། ཞེས་དང་། ཐར་ལམ་གསལ་བྱེད་ལས།
གང་ལ་དམིགས་ནས་བསྒོམ་ན་ཤེས་སྒྲིབ་མཐའ་དག་ཟད་པར་འགྱུར་བའི་དམིགས་པ་
མཐར་ཐུག་ཡིན་པས། ཞེས་གསུངས་པའི་ཕྱིར་ཟེར་ན་མ་ཁྱབ་སྟེ། ལུང་དང་པོ་གཉིས་
ཀྱི་དོན། མདོ་སྡེ་དགོངས་འགྲེལ་གྱི་དངོས་བསྟན་གྱི་ཡོངས་གྲུབ་ལ་དགོངས་ཀྱི། ཕྱི་
མས་དེའི་ཕྱིར་གཉིས་སྟོང་གང་ཡིན་པ་ཞེས་པའི་སྐབས་ཀྱི་འགྱུར་མེད་(༡༦བ)ཡོངས་
གྲུབ་དེ་ཤེས་སྒྲིབ་རྣམ་པར་དག་བྱེད་ཀྱི་ཡེ་ཤེས་ཀྱི་དམིགས་པ་མཐར་ཐུག་ཏུ་བསྟན་པའི་
ཕྱིར། ཁོ་ན་རེ། གང་ཟག་གི་བདག་མེད་སྟོང་ཉིད་ཡིན་པར་ཐལ། དེ་ཡོངས་གྲུབ་ཡིན་
པའི་ཕྱིར། འདོད་ན། གང་ཟག་གི་བདག་མེད་རྟོགས་པའི་ལྟ་བ་དེ་དབུ་མའི་ལྟ་བ་ཡིན་
པར་ཐལ་ལོ། །འདོད་ན། དེ་ལ་གནས་པའི་གང་ཟག་ཡིན་ན་དབུ་མའི་ལྟ་བ་ལ་གནས་
པའི་གང་ཟག་ཡིན་དགོས་པར་ཐལ། འདོད་པའི་ཕྱིར་ན་མ་ཁྱབ། འདོད་ན། མདོ་སྡེ་
བ་ཆོས་ཅན། དེར་ཐལ། དེའི་ཕྱིར། འདོད་ཟེར་ན། སེམས་ཙམ་གྱི་ལྟ་བ་ལ་གནས་
པའི་གང་ཟག་ཡིན་པར་ཐལ། འདོད་པའི་ཕྱིར། ཁྱབ་སྟེ། དབུ་མའི་ལྟ་བ་ཡིན་ན།
སེམས་ཙམ་པའི་ལྟ་བ་ཡིན་དགོས་པའི་ཕྱིར་ཏེ། དབུས་མཐའ་ལས། ཡོད་པས་མེད་
པས་ཡོད་པས་ན། །འདི་ནི་དབུ་མའི་ལམ་ཡིན་ནོ། །ཞེས་གསུངས་པའི་ཕྱིར། སྟོང་ཐུན་
ཆེན་མོ་ལས་གང་ཟག་གི་བདག་མེད་ཡོངས་གྲུབ་ཏུ་བཞེད་ཀྱང་། དེ་དོན་དམ་བདེན་
པར་མི་བཞེད་དེ། སེམས་ཙམ་པས་དོན་དམ་བདེན་པར་མི་འདོད་པར་བཤད་པའི་ཕྱིར། །
དང་པོ་གྲུབ་སྟེ། དེ་ཉིད་ལས། ཡོངས་གྲུབ་ནི་གཞན་དབང་གི་སྟེང་དུ་བདག་འཛིན་
གཉིས་ཀྱིས་ཀུན་བཏགས་པ་ལྟར་གྲུབ་པས་སྟོང་པའི་དེ་བཞིན་ཉིད་དེ། མཚན་ཉིད་
ཀྱང་དེ་ཉིད་དོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཉིད་ལས། སེམས་
ཙམ་པ་དང་དབུ་མ་རང་རྒྱུད་པ་དག་གང་ཟག་གི་བདག་མེད་དོན་དམ་པར་མི་འདོད་ཅིང་
གང་ཟག་གི་བདག་འགོག་པའི་(༡༧ན)རིགས་པ་ཡང་ཐ་སྙད་སྤྱོད་བྱེད་ཀྱི་རིགས་པར་
- 151 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འདོད་དོ། །ཞེས་གསུངས་པའི་ཕྱིར། ཁོ་ན་རེ། སྟོང་ཐུན་གྱི་ལུགས་ལ། གང་ཟག་གི་
བདག་མེད་དོན་དམ་བདེན་པར་འདོད་པར་ཐལ། དེའི་ལུགས་ལ་དེ་དེ་བཞིན་ཉིད་
ཡིན་པའི་ཕྱིར་ཏེ། བདག་འཛིན་གཉིས་ཀྱིས་ཀུན་བརྟགས་པ་ལྟར་གྲུབ་པས་སྟོང་པའི་
དེ་བཞིན་ཉིད་དེ། ཞེས་གསུངས་པའི་ཕྱིར་ཟེར་ན་སྐྱོན་མེད་དེ། དེའི་ལུགས་ལ་དེ་གང་
ཟག་གི་བདག་གིས་སྟོང་པའི་དེ་བཞིན་ཉིད་ཡིན་ཡང་དེ་བཞིན་ཉིད་མ་ཡིན་པའི་ཕྱིར།
རྩ་བར་ཁྱབ་སྟེ། དེ་བཞིན་ཉིད། དོན་དམ་བདེན་པ། ཡང་དག་མཐའ། མཚན་མ་
མེད་པ་སོགས་དོན་གཅིག་ཡིན་པའི་ཕྱིར་ཏེ། དབུས་མཐའ་ལས། སྟོང་པ་ཉིད་ནི་
མདོར་བསྡུ་ན། །དེ་བཞིན་ཉིད་དང་ཡང་དག་མཐའ། །མཚན་མ་མེད་དང་དོན་དམ་
དང༌། །ཆོས་ཀྱི་དབྱིངས་ནི་རྣམ་གྲངས་སོ། །ཞེས་གསུངས་པའི་ཕྱིར་ཟེར་ན། ཡོངས་
གྲུབ་ཡིན་ན། ཆོས་ཀྱི་བདག་མེད་ཀྱི་ཡོངས་གྲུབ་ཡིན་པས་ཁྱབ་པར་ཐལ། གང་ཟག་
གི་བདག་མེད་ཡོངས་གྲུབ་མ་ཡིན་པའི་ཕྱིར། འདོད་ན། འགོག་བདེན་ཆོས་ཅན།
དེར་ཐལ། དེའི་ཕྱིར་ཏེ། མཚན་ཉིད་གསུམ་པོ་གང་རུང་གང་ཞིག །ཀུན་བརྟགས་ཀྱང་
མ་ཡིན། གཞན་དབང་ཡང་མ་ཡིན་པའི་ཕྱིར། གཉིས་པ་མ་གྲུབ་ན། དེ་ཆོས་ཅན།
བདེན་པར་མ་གྲུབ་པར་ཐལ། ཀུན་བརྟགས་ཡིན་པའི་ཕྱིར། འདོད་མི་ནུས་ཏེ། འཁོར་
བ་སྤངས་པའི་མྱང་འདས་བདེན་པར་གྲུབ་པའི་ཕྱིར་ཏེ། འཁོར་བ་བདེན་(༡༧བ)པར་གྲུབ་
པའི་ཕྱིར། ཁྱབ་སྟེ། སེམས་ཙམ་པས་འཁོར་འདས་གཉིས་ལ་བདེན་པར་གྲུབ་ མ་གྲུབ་
ཀྱི་ཁྱད་པར་མི་འབྱེད་པའི་ཕྱིར་ཏེ། རྩ་ཤེས་ཊིཀ་ཆེན་ལས། རིགས་པའི་འགྲོས་འདི་
རྣམས་ཤེས་པའི་གནད་ཀྱིས་འཕགས་པའི་ཡུལ་གྱི་རང་སྡེ་དངོས་པོར་སྨྲ་བས་ཀྱང་འཁོར་
འདས་ལ་བདེན་པར་གྲུབ་མ་གྲུབ་ཀྱི་ཁྱད་པར་མི་འབྱེད་མོད། ཞེས་གསུངས་པའི་ཕྱིར།
ཁོ་ན་རེ། དེའི་དངོས་སྨྲ་བ་དེ་མདོ་སྡེ་བ་ལ་བྱེད་ཟེར་བ་མི་འཐད་དེ། མདོ་སྡེ་པས་
འཁོར་བ་བདེན་གྲུབ་ཏུ་འདོད་ཅིང་། མྱང་འདས་བདེན་མེད་དུ་འདོད་པའི་ཕྱིར་ཏེ།
- 152 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
དེས་འཁོར་བ་རང་མཚན་དང་མྱང་འདས་སྤྱི་མཚན་དུ་འདོད་པའི་ཕྱིར། གང་ཟག་གི་
བདག་མེད་ཡོངས་གྲུབ་ཡིན་ཀྱང་སྟོང་ཉིད་མིན་ཟེར་བ་མི་འཐད་དེ། དེ་སྟོང་ཉིད་ཡིན་
པར་ཐལ། དེ་དེ་བཞིན་ཉིད་ཡིན་པའི་ཕྱིར་ཏེ། འགོག་བདེན་ཡིན་ན་དེ་བཞིན་ཉིད་ལ་
དམིགས་པའི་ལམ་བསྒོམས་སྟོབས་ཀྱིས་ཐོབ་པས་ཁྱབ་པའི་ཕྱིར་ཏེ། ཀུན་བཏུས་ལས།
དེ་བཞིན་ཉིད་ལ་དམིགས་ནས་གང་དུ་ཟག་པ་དང་བཅས་པའི་དངོས་པོ་འགགས་པ་དེ་
འགོག་པའི་མཚན་ཉིད་དོ། །ཞེས་གསུངས་པའི་ཕྱིར། གཞན་ཡང་། དེ་སྟོང་ཉིད་ཡིན་
པར་ཐལ། དེ་ཟབ་པ་དང་རྒྱ་ཆེ་བ་གཉིས་སུ་ཕྱེ་བའི་ཟབ་མོ་ཡིན་པའི་ཕྱིར་ཏེ། ཐར་ལམ་
གསལ་བྱེད་ལས། གང་ཟག་དང་ཆོས་ལ་དམིགས་པའི་བདག་མེད་པའི་སྟོང་པ་ཉིད་
འཕགས་པ་རྣམས་ཀྱི་མཉམ་བཞག་སོ་སོ་རང་གི་རིག་པར་བྱ་བ་ཡིན་གྱི་ཆོས་སྟོན་པའི་སྒྲ་
ཙམ་ལས་ཇི་ལྟ་བ་བཞིན་དུ་(༡༨ན)ཤེས་མི་ནུས་པས་ཟབ་ཅིང་།ཞེས་དང་། དྲང་ངེས་རྣམ་
འབྱེད་ལས། བདག་མེད་པའི་དོན་དེ་བཞིན་ཉིད་དེ་ནི་རྣམ་པར་དག་པའི་དམིགས་པ་དོན་
དམ་པ་ཡང་ཡིན་ནོ། །དེར་ནི་ངོ་བོ་ཉིད་གཞན་གཉིས་མེད་ཀྱི་ཡོངས་གྲུབ་གཅིག་པུ་ཡིན་པས་
དེ་ལྟར་གསུངས་ཏེ། ཞེས་དང་། ཀུན་བཏུས་ལས། ཆོས་དགེ་བ་རྣམས་ཀྱིས་དེ་བཞིན་
ཉིད་གང་ཞེ་ན་བདག་མེད་པ་རྣམ་པ་གཉིས་སོ། །ཞེས་དང་། དབུས་མཐའ་ལས། རྣམ་
དག་སྤྱོད་ཡུལ་རྣམ་གཉིས་ཏེ། །གཅིག་པུ་ཁོ་ནར་བརྗོད་པ་ཡིན། །ཞེས་དང་། གང་ཟག་
དང་ནི་ཆོས་རྣམས་ཀྱི། །དངོས་པོ་མེད་འདིར་སྟོང་པ་ཉིད། །ཞེས་སོགས་ཀྱིས། གང་ཟག་
གི་བདག་མེད་ཡོངས་གྲུབ་དང་སྟོང་ཉིད་སོགས་སུ་བསྟན་པའི་ཕྱིར་རོ། །
ཁོ་ན་རེ། འཁོར་ལོ་དང་པོས་སྟོང་ཉིད་དངོས་སུ་བསྟན་པར་ཐལ། གང་ཟག་གི་
བདག་མེད་སྟོང་ཉིད་ཡིན་པའི་ཕྱིར། འདོད་ན། མདོ་སྡེ་བས་སྟོང་ཉིད་རྟོགས་པར་ཐལ་
ལོ། །འདོད་ཟེར་ན། ཐེག་ཆེན་གྱི་གྲུབ་མཐའ་སྨྲ་བའི་གང་ཟག་ཏུ་ཐལ། སྟོང་ཉིད་
རྟོགས་པའི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར་ཟེར་ན་མ་ཁྱབ། །
- 153 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁོ་ན་རེ། འཁོར་ལོ་དང་པོས་ཆོས་ཀྱི་བདག་མེད་ཕྲ་མོ་བསྟན་པར་ཐལ། དེས་
སྟོང་ཉིད་བསྟན་པའི་ཕྱིར་ཟེར་ན་མ་ཁྱབ་བོ། །འདོད་མི་ནུས་ཏེ། ཐེག་དམན་ཐུན་མོང་
མ་ཡིན་པའི་མདོ་ཡིན་པའི་ཕྱིར། །
ཁོ་ན་རེ། གང་ཟག་གི་བདག་མེད་དེ་གང་ཟག་གི་སྟོང་ཉིད་ཡིན་པར་ཐལ། དེ་སྟོང་
ཉིད་ཡིན་པའི་ཕྱིར། འདོད་ན། དེ་གང་ཟག་གི་གནས་ལུགས་(༡༨བ)ཡིན་པར་ཐལ་ལོ། །
འདོད་ན། མདོ་སྡེ་བ་དེ་གང་ཟག་གི་གནས་ལུགས་ཚད་མས་གྲུབ་པའི་གང་ཟག་ཏུ་ཐལ་
ལོ། །འདོད་མི་ནུས་ཏེ། དེ་གང་ཟག་གི་གནས་ལུགས་ལ་ཕྱིན་ཅི་ལོག་ཏུ་སྒྲོ་འདོགས་
པའི་སྒྲོ་འདོགས་མངོན་གྱུར་བ་རྒྱུད་ལྡན་གྱི་གང་ཟག་ཡིན་པའི་ཕྱིར་ཏེ། དེ་གང་ཟག་
རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་བདེན་ཞེན་གྱིས་
འདོད་པའི་གང་ཟག་ཡིན་པ་གང་ཞིག །གང་ཟག་རང་འཛིན་རྟོག་པའི་ཞེན་གཞིར་རང་
གི་མཚན་ཉིད་ཀྱིས་མ་གྲུབ་པ་གང་ཟག་གི་གནས་ལུགས་ཡིན་པའི་ཕྱིར་ཟེར་ན་མ་ཁྱབ་སྟེ།
མདོ་སྡེ་པས་གང་ཟག་གི་སྟེང་གི་ཆོས་ཀྱི་བདག་མེད་ལ་སྒྲོ་འདོགས་ཀྱང་། གང་ཟག་གི་
གནས་ལུགས་ལ་ཕྱིན་ཅི་ལོག་ཏུ་སྒྲོ་མི་འདོགས་པའི་ཕྱིར། གཞན་ཡང་གང་ཟག་གི་བདག་
མེད་དེ་བཞིན་ཉིད་ཡིན་པར་ཐལ། འགོག་བདེན་དེ་བཞིན་ཉིད་ཡིན་པའི་ཕྱིར་ཏེ། སྐལ་
བཟང་མིག་འབྱེད་ལས། འགོག་བདེན་ཡིན་ན་དེ་བཞིན་ཉིད་ཡིན་པས་ཁྱབ་པར་འདོད་པ་
ལ། དབུ་སེམས་ཀྱི་མཁས་པ་སུ་ཡང་མི་མཐུན་པ་མེད་དེ། ཞེས་གསུངས་པའི་ཕྱིར། །
དེ་དག་གི་དཔེ་བཤད་པ། །
གསུམ་པ་དེ་དག་གི་དཔེ་བཤད་པ་ལ། དགོངས་འགྲེལ་ལས། དེ་ལ་འདི་ལྟ་སྟེ་དཔེར་
ན་ནམ་མཁའི་མེ་ཏོག་ཇི་ལྟ་བ་དེ་ལྟ་བུར་ནི་མཚན་ཉིད་ངོ་བོ་ཉིད་མེད་པ་ཉིད་བལྟ་བར་
བྱའོ། །དོན་དམ་ཡང་དག་འཕགས། དེ་ལ་འདི་ལྟ་སྟེ་དཔེར་ན། སྒྱུ་མ་བྱས་པ་ཇི་ལྟ་བ་དེ་ལྟ་
- 154 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བུ་ནི་སྐྱེ་བ་ངོ་བོ་ཉིད་མེད་པ་ཉིད་བལྟ་བར་བྱའོ། །དོན་དམ་པ་ངོ་བོ་ཉིད་མེད་པ་ཉིད་དེ་ལས་
ཀྱང་གཅིག་ཀྱང་བལྟ་བར་བྱའོ། །དོན་དམ་ཡང་དག་འཕགས། དེ་ལ་འདི་ལྟ་སྟེ་དཔེར་ན།
ནམ་མཁའ་(༡༩ན)ནི་གཟུགས་ཀྱི་ངོ་བོ་ཉིད་མེད་པ་ཙམ་གྱིས་རབ་ཏུ་ཕྱེ་བ་ཐམས་ཅད་དུ་
སོང་བ་ཇི་ལྟ་བ་དེ་ལྟ་བུ་ནི་དོན་དམ་པ་ངོ་བོ་ཉིད་མེད་པ་དེ་ལས་ཆོས་བདག་མེད་པས་རབ་ཏུ་
ཕྱེ་བ་དང་ཐམས་ཅད་དུ་སོང་བ་གཅིག་བལྟ་བར་བྱ་སྟེ། ཞེས་གསུངས། དོན་ནི། ཀུན་
བརྟགས་ནམ་མཁའི་མེ་ཏོག་གི་དཔེས་སྟོན་པའི་རྒྱུ་མཚན་ཡོད་དེ། ནམ་མཁའི་མེ་ཏོག་དེ་
ཡང་རང་འཛིན་རྟོག་པས་སྒྲོ་བཏགས་པ་ཡིན་གྱི་རང་གི་མཚན་ཉིད་ཀྱིས་མ་གྲུབ་བཞིན་དུ།
ཀུན་བརྟགས་དེ་ཡང་རྟོག་པས་བཏགས་ཙམ་ཡིན་གྱི་རང་གི་མཚན་ཉིད་ཀྱིས་མ་གྲུབ་པའི་རྒྱུ་
མཚན་གྱིས་དེ་ལྟར་བསྟན་པའི་ཕྱིར། གཞན་དབང་སྒྱུ་མའི་དཔེས་སྟོན་པའི་རྒྱུ་མཚན་ཡོད་
དེ། སྒྱུ་མ་མཁན་གྱིས་རྡེའུ་ཤིང་རྟ་གླང་དུ་སྤྲུལ་པའི་ཚེ་སྤྲུལ་གཞི་རྡེའུ་ཤིང་རྟ་གླང་དུ་སྣང་བའི་
ཤེས་པ་དེ་སྒྱུ་མའི་སྔགས་རྫས་ཀྱིས་མིག་བསླད་པའི་ཤེས་པ་ཡིན་པ་བཞིན་དུ། དོན་སྣང་གི་
ཤེས་པ་དེ་ཡང་མ་རིག་བག་ཆགས་ཀྱིས་བསླད་པའི་འཁྲུལ་ཤེས་ཡིན་པའི་རྒྱུ་མཚན་གྱིས་
དེ་ལྟར་བསྟན་པའི་ཕྱིར། ཡོངས་གྲུབ་ནམ་མཁའི་དཔེས་སྟོན་པའི་རྒྱུ་མཚན་ཡོད་དེ།
ནམ་མཁའ་དེ་ཐོགས་བཅས་ཀྱི་རེག་བྱ་བཀག་ཙམ་གྱི་མེད་དགག་དང་ཕྱོགས་ཐམས་ཅད་
ལ་ཁྱབ་པ་བཞིན་དུ་ཆོས་ཀྱི་བདག་མེད་ཀྱི་ཡོངས་གྲུབ་དེ་ཡང་ཆོས་བདག་བཀག་པ་ཙམ་གྱི་
མེད་དགག་དང་ཆོས་ཐམས་ཅད་ལ་ཁྱབ་པའི་རྒྱུ་མཚན་གྱིས་དེ་ལྟར་དུ་བསྟན་པ་ཡིན་པའི་
ཕྱིར།
གང་ལ་དགོངས་ནས་མ་སྐྱེས་པ་སོགས་སུ་ བ་
གསུངས་པ་བཤད་པ། དེ་
གཉིས་པ་གང་ལ་དགོངས་ནས་མ་སྐྱེས་པ་སོགས་སུ་གསུངས་པ་བཤད་པ་ལ། ཀུན་
བརྟགས་ལ་དགོངས་(༡༩བ)ནས་དང་། ཡོངས་གྲུབ་ལ་དགོངས་ནས་དེ་ལྟར་གསུངས་པ་
- 155 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཉིས་ལས། དང་པོ་ནི། དགོངས་འགྲེལ་ལས། དེ་ལ་མཚན་ཉིད་ངོ་བོ་ཉིད་མེད་པ་ཉིད་ལ་
དགོངས་ནས་ངས་ཆོས་ཐམས་ཅད་མ་སྐྱེས་པ་མ་འགགས་པ་གཟོད་མ་ནས་ཞི་བ་རང་བཞིན་
གྱིས་ཡོངས་སུ་མྱ་ངན་ལས་འདས་པའོ་ཞེས་བསྟན་ཏོ། །དེའི་ཅིའི་ཕྱིར་ཞེ་ན། དོན་དམ་ཡང་
དག་འཕགས། འདི་ལྟར་རང་གི་མཚན་ཉིད་ཀྱིས་མེད་པ་གང་ཡིན་པ་དེ་ནི་མ་སྐྱེས་པ་ཡིན།
མ་སྐྱེས་པ་གང་ཡིན་པ་དེ་ནི་མ་འགགས་པ་ཡིན། མ་སྐྱེས་པ་དང་མ་འགགས་པ་གང་ཡིན་པ་
དེ་དག་ནི་གཟོད་མ་ནས་ཞི་བ་ཡིན། གཟོད་མ་ནས་ཞི་བ་གང་ཡིན་པའི་དེ་ནི་རང་བཞིན་གྱིས་
ཡོངས་སུ་མྱ་ངན་ལས་འདས་པ་ཡིན། རང་བཞིན་གྱིས་ཡོངས་སུ་མྱ་ངན་ལས་འདས་པ་གང་
ཡིན་པ་དེ་ལ་ནི་ཡོངས་སུ་མྱ་ངན་ལས་བཟླ་བར་བྱ་བ་ཅུང་ཟད་ཀྱང་མེད་དེ། ཞེས་གསུངས།
དོན་ནི། ཀུན་བརྟགས་ཆོས་ཅན། ཁྱོད་ལ་སྐྱེ་བ་མ་མཆིས་པ་དང་འགག་པ་མ་མཆིས་པ་ཞེས་
བརྗོད་པའི་རྒྱུ་མཚན་ཡོད་དེ། ཁྱོད་རང་གི་མཚན་ཉིད་ཀྱིས་མ་གྲུབ་པའི་རྒྱུ་མཚན་གྱིས་དེ་
ལྟར་བརྗོད་པའི་ཕྱིར། དེ་ཆོས་ཅན། ཁྱོད་ལ་གཟོད་མ་ནས་ཞི་བ་དང་རང་བཞིན་གྱིས་ཡོངས་
སུ་མྱ་ངན་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀུན་ནས་ཉོན་མོངས་
ཕྱོགས་ཀྱིས་བསྡུས་པ་མ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ཆོས་ཅན།
ཀུན་ནས་ཉོན་མོངས་ཕྱོགས་ཀྱི་བསྡུས་པ་མ་ཡིན་ཏེ། འདུས་མ་བྱས་ཡིན་པའི་ཕྱིར་ཏེ། སྐྱེ་
འཇིག་དང་བྲལ་བའི་ཕྱིར། །
གཉིས་པ་ནི། (༢༠ན)དགོངས་འགྲེལ་ལས། ཡང་དོན་དམ་པ་ངོ་བོ་ཉིད་མེད་པ་
ཉིད་ཆོས་བདག་མེད་པས་རབ་ཏུ་ཕྱེ་བ་ལ་དགོངས་ནས་ངས་ཆོས་ཐམས་ཅད་མ་སྐྱེས་པ་མ་
འགགས་པ་གཟོད་མ་ནས་ཞི་བ་རང་བཞིན་གྱིས་ཡོངས་སུ་མྱ་ངན་ལས་འདས་པའོ་ཞེས་
བསྟན་ཏོ། །དེ་ཅིའི་ཕྱིར་ཞེ་ན། འདི་ལྟར་དོན་དམ་པ་ངོ་བོ་ཉིད་མེད་པ་ཉིད་ཆོས་བདག་མེད་
པས་རབ་ཏུ་ཕྱེ་བ་ནི་རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་རྣམ་པར་
གནས་པ་ཁོ་ན་ཡིན་ལ། དེ་ནི་ཆོས་རྣམས་ཀྱི་ཆོས་ཉིད་འདུས་མ་བྱས་པ་ཉོན་མོངས་
- 156 -



ལ་བབྲང་མར་
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
པ་ཐམས་ཅད་དང་བྲལ་བ་ཡིན་ཏེ། རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་
སུ་ཆོས་ཉིད་དེ་ཉིད་ཀྱི་རྣམ་པར་གནས་པ་འདུས་མ་བྱས་པ་གང་ཡིན་པ་དེ་ནི་འདུས་མ་བྱས་
པའི་ཕྱིར་མ་སྐྱེས་པ་དང་མ་འགག་པ་ཡིན་ལ། དེ་ནི་ཉོན་མོངས་པ་དང་བྲལ་བའི་གཟོད་མ་
ནས་ཞི་བ་དང་རང་བཞིན་གྱི་ཡོངས་སུ་མྱ་ངན་ལས་འདས་པ་ཡིན་ཏེ། ཞེས་གསུངས།
དོན་ནི། ཡོངས་གྲུབ་ཆོས་ཅན། ཁྱོད་ལ་མ་སྐྱེས་པ་དང་། མ་འགགས་པ་ཞེས་བརྗོད་པའི་
རྒྱུ་མཚན་ཡོད་དེ། ཁྱོད་འདུས་མ་བྱས་ཡིན་པའི་ཕྱིར་ཏེ། ཁྱོད་སྔ་ཕྱིའི་དུས་ཀུན་ཏུ་རྟག་
པར་གནས་པའི་ཕྱིར། དེ་ཆོས་ཅན། ཁྱོད་ལ་གཟོད་མ་ནས་ཞི་བ་རང་བཞིན་གྱིས་ཡོངས་
སུ་མྱ་ངན་ལས་འདས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀུན་ནས་ཉོན་མོངས་
ཕྱོགས་ཀྱིས་བསྡུས་པ་མ་ཡིན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
ངོ་བོ་ཉིད་གསུམ་གྱི་ངོ་བོ་ངོས་འཛིན་བཤད་པ། །
གསུམ་པ་ངོ་བོ་ཉིད་གསུམ་གྱི་ངོ་བོ་ངོས་འཛིན་པ་(༢༠བ)ལ། གཟུགས་ཕུང་གི་ངོ་བོ་
ཉིད་གསུམ་གྱི་རྣམ་གཞག་བཤད་པ་དང་། དེ་ཕུང་པོ་ལྷག་མ་བཞི་ལ་སོགས་པའི་འགྲེས་
རྐང་ལྷག་མ་རྣམས་ལ་ཡང་སྦྱར་བའོ། །དང་པོ་ལ་གསུམ་ལས། དང་པོ་ཀུན་བརྟགས་
ངོས་འཛིན་པ་ནི། དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་བརྟགས་
པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་ལ་གཟུགས་ཀྱི་ཕུང་པོ་ཞེས་ངོ་བོ་ཉིད་
དམ་བྱེ་བྲག་གི་མཚན་ཉིད་དུ་མིང་དང་བརྡར་རྣམ་པར་བཞག་པ་དང་། གཟུགས་ཀྱི་
ཕུང་པོ་སྐྱེའོ་ཞེས་པའམ་འགག་པ་ཞེས་པའམ་གཟུགས་ཀྱི་ཕུང་པོ་སྤང་བ་དང་ཡོངས་
སུ་ཤེས་པ་ཞེས་ངོ་བོ་ཉིད་ཀྱི་མཚན་ཉིད་དམ་བྱེ་བྲག་གི་མཚན་ཉིད་དུ་མིང་དང་བརྡས་
རྣམ་པར་བཞག་པ་གང་ལགས་པ་དེ་ནི་ཀུན་བརྟགས་པའི་མཚན་ཉིད་ལགས་ཏེ། ཞེས་
གསུངས། དོན་ནི། རྣམ་པར་རྟོག་པའི་ཞེས་པ་ནས་འདུ་བྱེད་ཀྱི་མཚན་མ་ཞེས་པའི་
- 157-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བར་གྱིས་གཟུགས་ཕུང་གི་ཀུན་བརྟགས་ཀྱི་གདགས་གཞི་ངོས་བཟུང་ནས། ཀུན་
བརྟགས་ཡིན་ན་རང་གི་གདགས་གཞིར་གྱུར་པའི་གཞན་དབང་གཅིག་ཡོད་དགོས་ཞེས་
བསྟན། འོ་ན་གཟུགས་ཕུང་གི་ཀུན་བརྟགས་དེ་གང་ཞེ་ན། གཟུགས་ཕུང་གཟུགས་ཕུང་
ཞེས་པའི་སྒྲ་འཇུག་པའི་འཇུག་གཞི་ཡིན་པ་ལྟ་བུ་ངོ་བོར་ཀུན་བརྟགས་པའི་ཀུན་བརྟགས་
དང་། གཟུགས་ཕུང་གི་སྐྱེ་བ་གཟུགས་ཕུང་གི་སྐྱེ་བ་ཞེས་པའི་སྒྲ་འཇུག་པའི་འཇུག་
གཞི་ཡིན་པ་ལྟ་བུ་ཁྱད་པར་དུ་ཀུན་བརྟགས་པའི་ཀུན་བརྟགས་གཉིས་ཡོད་དེ་ཞེས་
བཤད་པ་ལ། གཟུགས་ཀྱི་ཕུང་པོ་ཞེས་སོགས་གསུངས། དོན་སླའོ། །(༢༡ན)
གཞན་དབང་གི་ངོ་བོ་ངོས་འཛིན་བཤད་པ།
གཉིས་པ་གཞན་དབང་ངོས་འཛིན་པ་ནི། དགོངས་འགྲེལ་ལས། རྣམ་པར་རྟོག་
པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་
པ་དེ་ནི་གཞན་གྱི་དབང་གི་མཚན་ཉིད་ལགས་ཏེ། ཞེས་གསུངས། དོན་ནི། རྣམ་པར་རྟོག་
པའི་སྤྱོད་ཡུལ་ཞེས་པས་གཞན་དབང་གང་གི་ཡུལ་ཡིན་པ་དང་། ཀུན་བརྟགས་ཀྱི་
མཚན་ཉིད་ཀྱི་གནས་ཞེས་པས་གཞན་དབང་ཀུན་བརྟགས་ཀྱི་གདགས་གཞི་དང༌། འདུ་
བྱེད་ཀྱི་མཚན་མ་ཞེས་པས་གཟུགས་ཕུང་གི་གདགས་གཞིར་གྱུར་པའི་དངོས་པོ་གཅིག་
གཟུགས་ཕུང་གི་གཞན་དབང་དུ་བསྟན་པའི་སྒོ་ནས་གཟུགས་ནས་རྣམ་མཁྱེན་གྱི་བར་
གྱི་ཆོས་ཐམས་ཅད་ཀྱི་གཞན་དབང་མཚན་ཉིད་པ་ཡོད་པར་བསྟན་ཏོ། ། །
ཡོངས་གྲུབ་ཀྱི་ངོ་བོ་ངོས་འཛིན་བཤད་པ།
གསུམ་པ་ཡོངས་གྲུབ་ངོས་འཛིན་པ་ལ། དགོངས་འགྲེལ་ལས། རྣམ་པར་རྟོག་
པའི་སྤྱོད་ཡུལ་ཀུན་བརྟགས་པའི་མཚན་ཉིད་ཀྱི་གནས་འདུ་བྱེད་མཚན་མ་དེ་ཉིད། ཀུན་
- 158 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བརྟགས་པའི་མཚན་ཉིད་དེར་ཡོངས་སུ་མ་གྲུབ་ཅིང་ངོ་བོ་ཉིད་དེ་ཁོ་ནས་ངོ་བོ་ཉིད་མ་
མཆིས་པ་ཉིད་ཆོས་ལ་བདག་མ་མཆིས་པ། དེ་བཞིན་ཉིད་རྣམ་པར་དག་པའི་དམིགས་
པ་གང་ལགས་པ་དེ་ནི་ཡོངས་སུ་གྲུབ་པའི་མཚན་ཉིད་ལགས་ཏེ། ཞེས་གསུངས། དོན་
ནི། རྣམ་པར་རྟོག་པའི་ཞེས་པ་ནས་དེ་ཉིད་ཅེས་པའི་བར་གྱི་གཞན་དབང་ཆོས་ཀྱི་
བདག་མེད་ཀྱི་ཡོངས་གྲུབ་ཀྱི་སྟོང་གཞི་ཆོས་ཅན་དུ་བསྟན་ནས། ཆོས་ཀྱི་བདག་མེད་
ཀྱི་ཡོངས་གྲུབ་ཡིན་ན་རང་གི་སྟོང་གཞི་ཆོས་ཅན་དུ་གྱུར་པའི་གཞན་དབང་མཚན་ཉིད་
པ་གཅིག་ཡོད་(༢༡བ)དགོས་པར་བསྟན། ཀུན་བརྟགས་པའི་མཚན་ཉིད་ཞེས་སོགས་ཀྱི།
གཟུགས་ཕུང་གཟུགས་ཕུང་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་
ཀྱིས་མ་གྲུབ་པ་གཟུགས་ཕུང་གི་ཆོས་ཀྱི་བདག་མེད་ཀྱི་ཡོངས་གྲུབ་ཏུ་བསྟན་ནས་གང་
ལ་དམིགས་ནས་བསྒོམས་ན་ཤེས་སྒྲིབ་མཐའ་དག་ཟད་པར་གྱུར་པའི་དམིགས་པ་མཐར་
ཐུག་དེ་ཆོས་ཀྱི་བདག་མེད་ཀྱི་ཡོངས་གྲུབ་ཀྱི་དོན་དུ་བསྟན་པ་ཡིན་ནོ། །
གཉིས་པ་ནི། དགོངས་འགྲེལ་ལས། གཟུགས་ཀྱི་ཕུང་པོ་ལ་ཇི་ལྟ་བར་ཕུང་པོ་
ལྷག་མ་རྣམས་ལ་ཡང་དེ་བཞིན་དུ་སྦྱར་རོ། །ཕུང་པོ་རྣམས་ལ་ཇི་ལྟ་བར་སྐྱེ་མཆེད་བཅུ་
གཉིས་པོ་རེ་རེ་ལ་ཡང་དེ་བཞིན་དུ་སྦྱར་རོ། །སྲིད་པའི་ཡན་ལག་བཅུ་གཉིས་ཀྱི་སྲིད་
པའི་ཡན་ལག་རེ་རེ་ལ་ཡང་དེ་བཞིན་དུ་སྦྱར་རོ། །ཟས་བཞིའི་ཟས་རེ་རེ་ལ་ཡང་དེ་
བཞིན་དུ་སྦྱར་རོ། །ཁམས་དྲུག་དང་ཁམས་བཅོ་བརྒྱད་ཀྱི་ཁམས་རེ་རེ་ལ་ཡང་དེ་བཞིན་
དུ་སྦྱར་རོ། །ཞེས་དང་། སྡུག་བསྔལ་འཕགས་པའི་བདེན་པ་ལ་ཇི་ལྟ་བར་ལྷག་མ་
རྣམས་ལ་ཡང་དེ་བཞིན་དུ་སྦྱར་རོ། །བདེན་པ་རྣམས་ལ་ཇི་ལྟ་བ་དེ་བཞིན་དུ་དྲན་པ་ཉེ་
བར་བཞག་པ་རྣམས་དང་། ཡང་དག་པར་སྤོང་བ་རྣམས་དང་། རྫུ་འཕྲུལ་གྱི་རྐང་པ་
རྣམས་དང་། དབང་པོ་རྣམས་དང༌། སྟོབས་རྣམས་དང་། བྱང་ཆུབ་ཀྱི་ཡན་ལག་རྣམས་
དང༌། ལམ་གྱི་ཡན་ལག་རྣམས་ཀྱི་རེ་རེ་ལ་ཡང་དེ་བཞིན་དུ་སྦྱར་རོ། །ཞེས་གསུངས།
- 159 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དོན་ནི། ཆོས་ཀྱི་སྐྱེ་མཆེད་དང་ཆོས་ཁམས་འདུས་མ་བྱས་ཀྱི་ནམ་མཁའ་སོགས་ལ་
སྦྱར་ཏེ་བཤད་ན། ནམ་མཁའ་ནམ་མཁའ་ཞེས་པའི་སྒྲ་འཇུག་པའི་འཇུག་གཞི་ཡིན་པ་
ལྟ་བུ་ནམ་མཁའི་ཀུན་བརྟགས་དང་། ནམ་མཁའ་འཛིན་པའི་ཚད་མ་ནམ་མཁའི་
གཞན་དབང་དང་། ནམ་མཁའ་ནམ་མཁའ་ཞེས་པའི་སྒྲ་འཇུག་པའི་འཇུག་གཞིར་རང་
གི་མཚན་ཉིད་ཀྱིས་གྲུབ་པས་སྟོང་པ་ནམ་མཁའི་ཡོངས་གྲུབ་ཏུ་འཇོག་པ་ཡིན་ནོ། །
ཁོ་ན་རེ། འདུས་མ་བྱས་ཀྱི་ཆོས་རྣམས་ཀྱི་སྟེང་དུ་མཚན་ཉིད་གསུམ་གྱི་རྣམ་
གཞག་མི་རིགས་ཏེ། དེ་རྣམས་ཀྱི་གཞན་དབང་མཚན་ཉིད་པ་མེད་པའི་ཕྱིར། ཞེས་
ཟེར་བ་མི་འཐད་དེ། དྲང་ངེས་རྣམ་འབྱེད་ལས། དེ་ལྟར་གཟུགས་ཕུང་ལ་ཇི་ལྟར་སྦྱར་
བ་བཞིན་དུ་ཕུང་པོ་ལྷག་མ་བཞི་དང་སྐྱེ་མཆེད་བཅུ་གཉིས་དང་ཞེས་གསུངས་པའི་ཕྱིར།
ཁོ་ན་རེ། འདུས་མ་བྱས་ཀྱི་ཆོས་རྣམས་ཀྱི་སྟེང་དུ་གཞན་དབང་མཚན་ཉིད་པ་བཞག་ཏུ་
མི་རུང་བར་ཐལ། འདུས་མ་བྱས་དང་གཞན་དབང་གི་གཞི་མཐུན་མེད་པའི་ཕྱིར་ཟེར་
ན་མ་ཁྱབ། ཁ་ཅིག །འདུས་མ་བྱས་ཀྱི་སྟེང་དུ་མཚན་ཉིད་གསུམ་གྱི་རྣམ་གཞག་འབྱེད་
ཀྱང་དེ་དག་གི་གཞན་དབང་མཚན་ཉིད་པ་ཡོད་མི་དགོས་ཏེ། དེ་རྣམས་ཀྱི་སྟེང་དུ་
གཞན་དབང་གི་དོད་ཐུབ་བཞག་པ་ཆོག་པའི་ཕྱིར་ཞེས་ཟེར་བ་དང་། ཁ་ཅིག །དེ་ལྟར་
འཇོག་ཀྱང་། དེ་དག་གི་གཞན་དབང་གིས་གཞན་དབང་གི་གོ་མི་ཆོད་དེ། ནམ་མཁའ་
ནམ་མཁའི་གཞན་དབང་ཡིན་པའི་ཕྱིར་ཟེར་ན། ཤེས་བྱ་ཆོས་ཅན། དགོངས་འགྲེལ་
ལས། ཆོས་རྣམས་ཀྱི་སྐྱེ་བ་ངོ་བོ་ཉིད་མེད་པ་ཉིད་གང་ཞེ་ན། གཞན་གྱི་དབང་གི་
མཚན་ཉིད་གང་ཡིན་པའོ། །(༢༢བ)ཞེས་པའི་མདོ་འདིས་ནམ་མཁའ་དང་ཆོས་ཁམས་
དང་ཆོས་ཀྱི་སྐྱེ་མཆེད་སོགས་ཀྱི་གཞན་དབང་སྐྱེ་བ་ངོ་བོ་ཉིད་མེད་ཚུལ་གཅིག་བསྟན་པར་
ཐལ། དེ་དག་གི་གཞན་དབང་སྐྱེ་བ་ངོ་བོ་ཉིད་མེད་པར་དགོངས་འགྲེལ་ལས་དངོས་
སུ་བསྟན་པའི་ཕྱིར། འདོད་ན། དེས་ནམ་མཁའ་སོགས་ཀྱི་གཞན་དབང་རང་གི་རྒྱུ་
- 160 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
རྐྱེན་ལ་བརྟེན་ནས་སྐྱེ་བ་ཡིན་གྱི་རང་གི་རྒྱུ་རྐྱེན་ལ་ལྟོས་མེད་དུ་མི་སྐྱེ་བ་དེ་དག་གི་
གཞན་དབང་སྐྱེ་བ་ངོ་བོ་ཉིད་མེད་པའི་དོན་དུ་དངོས་སུ་བསྟན་པར་ཐལ་ལོ། །འདོད་
ན། ནམ་མཁའི་གཞན་དབང་རང་གི་རྒྱུ་རྐྱེན་ལ་བརྟེན་ནས་སྐྱེ་བར་ཐལ་ལོ། །གཞན་
ཡང་། ཤེས་བྱ་ཆོས་ཅན། དགོངས་འགྲེལ་ལས། རྣམ་པར་རྟོག་པའི་སྤྱོད་ཡུལ་ཀུན་
བཏགས་པའི་མཚན་ཉིད་ཀྱི་གནས་འདུ་བྱེད་ཀྱི་མཚན་མ་གང་ལགས་པ་དེ་ནི་གཞན་
གྱི་དབང་གི་མཚན་ཉིད་ལགས་ཏེ། ཞེས་པའི་མདོ་འདི་ནམ་མཁའ་དང་ཆོས་ཁམས་
སོགས་ཀྱི་གཞན་དབང་ངོས་འཛིན་གྱི་མདོ་ཡིན་པར་ཐལ། དེ་གཟུགས་ནས་བྱང་
ཕྱོགས་སོ་བདུན་གྱི་བར་གྱི་གཞན་དབང་ངོས་འཛིན་གྱི་མདོ་ཡིན་པ་གང་ཞིག །ཆོས་
ཁམས་དང་ཆོས་ཀྱི་སྐྱེ་མཆེད་སོགས་དེའི་བར་གྱི་འགྲེས་རྐང་གི་ནང་དུ་ཡོད་པའི་ཕྱིར།
དང་པོ་གྲུབ་སྟེ། དྲང་ངེས་རྣམ་འབྱེད་ལས། དེ་ལྟར་གཟུགས་ཀྱི་ཕུང་པོ་ལ་ཇི་ལྟར་སྦྱར་
བ་བཞིན་དུ་ཞེས་སོགས་གསུངས་པའི་ཕྱིར། འདོད་ན། ནམ་མཁའ་སོགས་ཀྱི་གཞན་
དབང་དེ་འདུ་བྱེད་ཀྱི་མཚན་མ་གཅིག་ལ་འཇོག་རིགས་པར་ཐལ་ལོ། །
ཁ་ཅིག །ནམ་མཁའི་ཡོངས་གྲུབ་ཡོངས་གྲུབ་ཡིན། ནམ་མཁའི་གཞན་(༢༣ན)དབང་
གཞན་དབང་མིན་ཟེར་བ་མི་འཐད་དེ། ནམ་མཁའི་གཞན་དབང་གཞན་དབང་ཡིན་
པར་ཐལ། ནམ་མཁའི་ཆོས་ཀྱི་བདག་མེད་ཀྱི་ཡོངས་གྲུབ་ཀྱི་རྟེན་ཆོས་ཅན་གཞན་
དབང་མཚན་ཉིད་པ་ཞིག་ཡོད་པའི་ཕྱིར་ཏེ། དེའི་རྟེན་ཆོས་ཅན་བདེན་གྲུབ་ཞིག་ཡོད་
པའི་ཕྱིར་ཏེ། ནམ་མཁའི་ཆོས་ཉིད་བདེན་པར་གྲུབ་པའི་ཕྱིར། ཁྱབ་སྟེ། དྲང་ངེས་རྣམ་
འབྱེད་ལས། ཆོས་རྣམས་ཀྱི་རང་གི་མཚན་ཉིད་ཀྱི་གནས་ཚུལ་ལ་ཇི་ལྟར་ཡོད་དཔྱོད་
པའི་དོན་དམ་དུ་ཡོད་པ་ལ་ནི་ཆོས་ཅན་མེད་ན་ཆོས་ཉིད་ཡན་དགར་བ་ལ་གནས་པའི་
མཐུ་མེད་པས། གཞན་དབང་གི་རྟེན་འབྲེལ་རང་བཞིན་གྱིས་གྲུབ་པས་སྟོང་ན་ཡོངས་
གྲུབ་ཀྱང་རང་གི་མཚན་ཉིད་ཀྱིས་མ་གྲུབ་པར་འགྱུར་ཞེས་ལུགས་སྔ་མས་ཀྱང་སྨྲ་ལ།
- 161 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལུགས་འདིས་ཀྱང་དེ་ལྟར་སྨྲ་སྟེ། ཞེས་དང་། རྣམ་བཤད་རིགས་པའི་རྒྱ་མཚོ་ལས།
སྟོང་པ་ཉིད་ཡིན་པ་ཅུང་ཟད་ཅིག་བདེན་པར་གྲུབ་པར་འདོད་ན་ནི་དེའི་རྟེན་ཆོས་ཅན་
བདེན་པར་གྲུབ་པ་ཞིག་ཀྱང་གདོན་མི་ཟ་བར་འདོད་དགོས་ཏེ། རྟེན་ཆོས་ཅན་མེད་
པར་རྟེན་པའི་ཆོས་ཉིད་གནས་པ་མི་སྲིད་པའི་ཕྱིར་དང་། བདེན་པར་གྲུབ་པའི་རྟེན་
རྫུན་པས་བྱེད་པ་འགལ་བའི་ཕྱིར་རོ། །ཞེས་གསུངས། ཁོ་ན་རེ། དེའི་དོན་ཐལ་འགྱུར་
བས་ནམ་མཁའི་ཆོས་ཉིད་རང་ངོས་ནས་གྲུབ་ན་ཆོས་ཅན་ནམ་མཁའ་ཡང་རང་ངོས་
ནས་གྲུབ་དགོས་ཞེས་འཕུལ་མཚམས་བྱེད་རྒྱུ་ཡིན་པས་སྐྱོན་མེད་དོ། །ཞེ་ན་དེ་ནི་ཉམ་
ཐག་པའི་སྐད་(༢༣བ)ངན་ཡིན་ཏེ། ལུགས་སྔ་མས་ཀྱང་སྨྲ་ལ་ཞེས་སེམས་ཙམ་པས་ཀྱང་
དེ་ལྟར་སྨྲ་བར་བཤད་པའི་ཕྱིར་དང་། དྲང་ངེས་རྣམ་འབྱེད་ལས། མདོ་ལས། གཟུགས་
ཉིད་ཀྱང་མི་དམིགས་ན་གཟུགས་ཀྱི་དེ་བཞིན་ཉིད་དམིགས་པར་ལྟ་ག་ལ་འགྱུར། ཞེས་
གསུངས་པ་བཞིན་དུ་ལུགས་གཉིས་ཀས་ལན་དུ་མར་གསུངས་སོ། །ཞེས་པ་དང༌། རྣམ་
བཤད་རིགས་པའི་རྒྱ་མཚོ་ལས། དེ་ན་དེ་ལ་ནི་དབུ་མ་པ་དང་དངོས་པོར་སྨྲ་བ་གཉིས་
མཐུན་ལ། དེ་ལྟར་ནའང་དངོས་པོར་སྨྲ་བས་ནི་ཆོས་ཅན་དང་སྟོང་ཉིད་གཉིས་ཀ་
བདེན་པར་འདོད་ལ་དབུ་མ་པས་ནི་ཆོས་ཅན་མི་བདེན་པས་སྟོང་ཉིད་ཀྱང་བདེན་པར་
མ་གྲུབ་པར་བཞེད་དོ། །ཞེས་གསུངས་པ་རྣམས་མིག་ཕྱེ་ལ་ལྟོས། །
དེས་ན། ལུང་དེ་དག་གི་སྐབས་ཀྱི་དངོས་སྨྲ་བ་དེ་སེམས་ཙམ་པ་ལ་བྱེད་པ་དང༌།
ཆོས་ཉིད་བདེན་པར་གྲུབ་ན་དེའི་རྟེན་ཆོས་ཅན་བདེན་པར་གྲུབ་པ་ཡོད་དགོས་པར་
སེམས་ཙམ་པ་དང་ངོ་བོ་ཉིད་མེད་པར་སྨྲ་བ་གཉིས་ཀས་ཁས་ལེན་པ་ཡིན་ཏེ། རྣམ་
བཤད་རིགས་པའི་རྒྱ་མཚོའི་ལུང་དེའི་འཕྲོ་ཉིད་ལས། རྣལ་འབྱོར་སྤྱོད་པ་བའི་མཁས་
པ་རྣམས་ཀྱང་ཡོངས་གྲུབ་བདེན་པར་གྲུབ་པ་ལ་དེའི་རྟེན་ཆོས་ཅན་གཞན་དབང་བདེན་
པར་གྲུབ་དགོས་པར་མཐོང་ནས། གཞན་དབང་བདེན་པར་གྲུབ་ན་དེའི་སྟོང་ཉིད་
- 162 -



བཟང་མར་
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བདེན་པར་འབད་མེད་དུ་གྲུབ་པའི་ཕྱིར་དང་། དེ་བདེན་པར་མ་གྲུབ་ན་རྒྱུ་མཚན་དེ་
ཉིད་ཀྱིས་དེའི་ཆོས་ཉིད་བདེན་མེད་དུ་འགྱུར་བའི་ཕྱིར་རོ། །ཞེས་སོགས་གསུངས་པའི་
ཕྱིར། །
ཁོ་ན་རེ། ནམ་མཁའི་ཡོངས་གྲུབ་(༢༤ ན)ཡོངས་གྲུབ་ཏུ་ཐལ། ནམ་མཁའི་གཞན་
དབང་གཞན་དབང་ཡིན་པའི་ཕྱིར། འདོད་མི་ནུས་ཏེ། མདོ་སྡེ་པས་ནམ་མཁའི་ཡོངས་གྲུབ་
ཚད་མས་གྲུབ་པའི་ཕྱིར་ཏེ། ནམ་མཁའ་རང་འཛིན་རྟོག་པའི་ཞེན་གཞིར་རང་གི་མཚན་
ཉིད་ཀྱིས་མ་གྲུབ་པར་རྟོགས་པའི་ཕྱིར་ཏེ། དེས་ནམ་མཁའ་དེར་སྤྱི་མཚན་དུ་རྟོགས་པའི་
ཕྱིར། ཟེར་ན་མ་ཁྱབ། དེར་ཐལ། དེས་ནམ་མཁའ་དེར་རང་མཚན་མ་ཡིན་པར་རྟོགས་
པའི་ཕྱིར་ཏེ། དེས་ནམ་མཁའ་དེར་དངོས་མེད་དུ་རྟོགས་པའི་ཕྱིར་ཟེར་ན། མདོ་སྡེ་པས་
ནམ་མཁའ་དེར་རང་གི་མཚན་ཉིད་ཀྱིས་མ་གྲུབ་པར་མ་རྟོགས་པར་ཐལ། དེས་དེ་དེར་
རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། དེས་གཟུགས་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། དྲང་
ངེས་རྣམ་འབྱེད་ལས། གང་ལ་བརྡ་འདོགས་པའི་དངོས་ཀྱི་ཡུལ་དེ་དོན་དེའི་ངོ་བོར་
རང་མཚན་གྱིས་གྲུབ་ན་བརྡ་འབྲེལ་བྱས་པ་ལ་མི་ལྟོས་པར་མིང་གི་བློ་སྐྱེ་བ་སོགས་ཀྱི་
སྐྱོན་ཡོད་མོད་ཀྱང༌། གཟུགས་སོགས་བརྡ་འདོགས་པའི་གནས་དང་རྟོག་པའི་ཞེན་
གཞི་ཡིན་པ་དེ་རང་གི་མཚན་ཉིད་ཀྱིས་གྲུབ་པ་ལ་སྐྱོན་དེར་མི་འགྱུར་རོ་ཞེས་ཉན་ཐོས་
སྡེ་པ་དག་སྨྲ་མོད་ཀྱང་འདྲའོ། །ཞེས་གསུངས་པའི་ཕྱིར། གཞན་ཡང་། མདོ་སྡེ་པས་
ནམ་མཁའ་ཡོད་པར་འཇོག་མི་ཤེས་པར་ཐལ། དེས་ནམ་མཁའ་རང་འཛིན་རྟོག་པའི་
ཞེན་གཞིར་རང་གི་མཚན་ཉིད་ཀྱིས་གྲུབ་པ་ཁེགས་པའི་ཕྱིར། ཁྱབ་སྟེ། (༢༤ བ)དྲང་ངེས་
རྣམ་འབྱེད་ལས། དོན་སྨྲ་གཉིས་ཀྱིས་གཟུཊ་སོགས་རྟོག་པའི་ཞེན་གཞི་དང་བརྡ་འདོཊ་
པའི་གནས་སུ་རང་མཚན་གྱིས་གྲུབ་པ་ཁེགས་ན་དེ་དག་ཡོད་པར་འཇོག་མི་ཤེས་ཏེ་
-163 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཚད་མ་པ་ལ་གྲགས་པའི་རང་མཚན་ནི་མིན་ནོ། །ཞེས་དང༌། གཟུགས་སོགས་བརྡ་
འདོགས་པའི་གནས་དང་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་
ལེན་པའི་གྲུབ་མཐའི་ཁས་ལེན་ཀྱང་ཉན་ཐོས་སྡེ་པ་ལ་ཡོད་དོ། །ཞེས་གསུངས་པའི་
ཕྱིར། ཁྱབ་སྟེ། དེའི་སོགས་ཁོངས་ནས་ཕུང་པོ་ལྷག་མ་བཞི་ནས་ལམ་གྱི་ཡན་ལག་གི་
བར་གྱི་འགྲེས་རྐང་རྣམས་འདོན་རིགས་པའི་ཕྱིར། གཞན་ཡང་། དེས་ནམ་མཁའ་དེར་
རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ། དེས་ནམ་མཁའ་ཆོས་བདག་ཏུ་
ཁས་ལེན་པའི་ཕྱིར། གཞན་ཡང་། དེས་རང་གི་མཚན་ཉིད་ཀྱིས་གྲུབ་ན། རང་མཚན་
ཡིན་པས་ཁྱབ་པ་ཁས་ལེན་པར་ཐལ། དེས་ནམ་མཁའ་དེར་རང་གི་མཚན་ཉིད་ཀྱིས་
གྲུབ་པར་ཁས་མི་ལེན་པའི་ཕྱིར། འདོད་ན། དེ་མིང་གི་སྔ་རོལ་བློ་མེད་ཕྱིར་ཞེས་པའི་
གཞུང་འདིའི་ཕྱོགས་སྔ་སྨྲ་བ་པོ་མ་ཡིན་པར་ཐལ། དེ་གཟུགས་གཟུགས་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་མི་ལེན་པའི་ཕྱིར། མ་གྲུབ་ན།
དེས་གཟུགས་དེར་བདེན་གྲུབ་ཏུ་ཁས་ལེན་པར་ཐལ། མ་གྲུབ་པ་གང་ཞིག །རྩ་བར་
འདོད་པའི་ཕྱིར། འདོད་ན། དེས་གཟུགས་གཟུགས་ཞེས་པའི་སྒྲ་འཇུག་པའི་འཇུག་
གཞིར་བདེན་གྲུབ་ཏུ་ཁས་ལེན་པར་ཐལ་ལོ། །འདོད་ན། དེས་གཟུགས་(༢༥ན)དོན་དམ་
པར་ རྗོད་བྱེད་ཀྱི་སྒྲའི་བརྗོད་བྱར་ཁས་ལེན་པར་ཐལ་ལོ། །འདོད་མི་ནུས་ཏེ། རྣམ་འགྲེལ་
ལས། བརྗོད་བྱ་ཉིད་ཕྱིར་དེ་དངོས་མིན། །ཞེས་སོགས་ཀྱི་གཞུང་འདི་མདོ་སྡེ་པའི་རང་
གཞུང་ཡིན་པའི་ཕྱིར། ཁོ་ན་རེ། ཀུན་བརྟགས་ཀྱི་ཆོས་ཉིད་ཆོས་ཉིད་དུ་ཐལ། ནམ་
མཁའི་ཆོས་ཉིད་ཆོས་ཉིད་ཡིན་པའི་ཕྱིར། འདོད་ན། ཐེག་ཆེན་མཐོང་ལམ་བར་ཆད་
མེད་ལམ་གྱིས་ཀུན་བརྟགས་ཀྱི་ཆོས་ཉིད་མངོན་སུམ་དུ་རྟོགས་པར་ཐལ་ལོ། །འདོད་
ན། དེས་ཀུན་བརྟགས་ལ་དམིགས་པར་ཐལ་ལོ། །འདོད་ན། ཀུན་བརྟགས་ལ་རྣམ་
དག་གི་དམིགས་པ་ཡིན་ནམ་སྙམ་པའི་དོགས་པ་སྐྱེ་བར་ཐལ། འདོད་པའི་ཕྱིར་ན་མ་
- 164 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཁྱབ། ཁོ་ན་རེ། ཀུན་བརྟགས་ཀྱི་ཆོས་ཉིད་ཡིན་ན། ཆོས་ཉིད་ཡིན་དགོས་པར་ཐལ།
ཀུན་བརྟགས་ཀྱི་ཆོས་ཉིད་ཆོས་ཉིད་ཡིན་པའི་ཕྱིར། འདོད་ན། ཆོས་ཉིད་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་ཅན། དེར་ཐལ། དེའི་ཕྱིར།
རྟགས་གྲུབ་སྟེ། གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པ་ཀུན་བརྟགས་ཀྱི་གཟུགས་གང་ཞིག །ཆོས་ཉིད་ཀྱི་སྟེང་དུ་ཉི་ཁྲི་བྱམས་
ཞུས་ནས་བཤད་པའི་མཚན་ཉིད་གསུམ་གྱི་རྣམ་གཞག་འཐད་པའི་ཕྱིར་ཏེ། སྟོང་ཉིད་
ཀྱི་སྟེང་དུ་དེ་འཐད་པའི་ཕྱིར། ཁ་ཅིག །འདིར་མ་ཁྱབ་ཟེར། དེར་ཐལ། སྟོང་ཉིད་བཅོ་
བརྒྱད་ཀྱི་སྟེང་དུ་དེ་འཐད་པའི་ཕྱིར་ན་མ་ཁྱབ། དེར་ཐལ། གཟུགས་ནས་རྣམ་མཁྱེན་གྱི་
བར་གྱི་འགྲེས་རྐང་བརྒྱ་རྩ་བརྒྱད་ཀྱི་སྟེང་དུ་དེ་འཐད་པའི་ཕྱིར་ཟེར། གོང་གི་མ་ཁྱབ་
གསུངས་(༢༥བ)པ་དེ་མི་འཐད་དེ། ཀུན་བརྟགས་ཀྱི་སྟོང་ཉིད་ཡིན་ན་སྟོང་ཉིད་ཡིན་དགོས་
པར་ཐལ། ཀུན་བརྟགས་ཀྱི་ཆོས་ཉིད་ཡིན་ན་ཆོས་ཉིད་ཡིན་དགོས་པའི་ཕྱིར། འདོད་
ན། སྟོང་ཉིད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་ཆོས་
ཅན། དེར་ཐལ། དེའི་ཕྱིར། རྟགས་བསྒྲུབས་ཟིན། ཁོ་ན་རེ། ཆོས་ཉིད་ཀྱི་སྟེང་དུ་དེ་
འཐད་པར་ཐལ། ཆོས་ཐམས་ཅད་ཀྱི་སྟེང་དུ་དེ་འཐད་པའི་ཕྱིར་ཏེ། གཟུགས་ནས་རྣམ་
མཁྱེན་གྱི་བར་གྱི་ཆོས་ཐམས་ཅད་ཀྱི་སྟེང་དུ་དེ་འཐད་པའི་ཕྱིར་ཟེར་ན་མ་ཁྱབ། རྒྱུ་དང་
འབྲས་བུ་དང་མཚོན་བྱ་སོགས་ཀྱི་སྟེང་དུ་དེ་འཐད་པར་ཐལ། ཆོས་ཐམས་ཅད་ཀྱི་སྟེང་
དུ་འཐད་པའི་ཕྱིར། འདོད་ན། ཀུན་བརྟགས་ཀྱི་འབྲས་བུ་ཀུན་བརྟགས་ཀྱི་རྒྱུ་ཀུན་
བརྟགས་ཀྱི་མཚོན་བྱ། ཆོས་ཉིད་ཀྱི་འབྲས་བུ་ཆོས་ཉིད་ཀྱི་རྒྱུ་ཆོས་ཉིད་ཀྱི་མཚོན་བྱ་
སོགས་ཁས་ལེན་རིགས་པར་ཐལ་ལོ། །
གཉིས་པ་རང་ལུགས་ལ། གཟུགས་ཀྱི་གདགས་གཞིར་གྱུར་པའི་གཟུགས་རུང་
གཟུགས་ཀྱི་གཞན་དབང་། གཟུགས་གཟུགས་འཛིན་རྟོག་པའི་ཞེན་གཞི་ཡིན་པ་དང་།
- 165 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེ་དེར་རང་གི་མཚན་ཉིད་ཀྱིས་གྲུབ་པ་གཟུགས་ཀྱི་ཀུན་བརྟགས། དེ་དེར་རང་གི་
མཚན་ཉིད་ཀྱིས་མ་གྲུབ་པ་གཟུགས་ཀྱི་ཡོངས་གྲུབ་ཏུ་འཇོག་ཅིང་། དེ་བཞིན་དུ་ཆོས་
ཐམས་ཅད་ཀྱི་སྟེང་དུ་མཚན་ཉིད་གསུམ་གསུམ་གྱི་རྣམ་བཞག་འཐད་ལྡན་རེ་འཇོག་
ལ། དེ་ཡང་འདུས་མ་བྱས་ཀྱི་ནམ་མཁའ་ལྟ་བུ་ལ་མཚོན་ན། ནམ་མཁའི་གདཊ་གཞིར་
གྱུར་པའི་དངོས་པོ་དེ་ནམ་མཁའི་གཞན་དབང་ཡིན་ཏེ། དེ་ནམ་མཁའ་(༢༦ན)རང་
འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་ཀྱི་
རྟེན་ཆོས་ཅན་དང་། ནམ་མཁའ་འཛིན་པའི་ཚད་མ་དེ་ཡང་ནམ་མཁའི་གཞན་དབང་
ཡིན་ཏེ། དེ་ནམ་མཁའ་དང་ནམ་མཁའ་འཛིན་པའི་ཚད་མ་རང་འཛིན་རྟོག་པའི་ཞེན་
གཞིར་རང་གི་མཚན་ཉིད་ཀྱིས་གྲུབ་པས་སྟོང་པའི་སྟོང་ཉིད་ཀྱི་སྟོང་གཞི་ཆོས་ཅན་
ཡིན་པའི་ཕྱིར། ནམ་མཁའ་སོགས་འདུས་མ་བྱས་ཀྱི་ཆོས་རྣམས་ཀྱི་སྟེང་དུ་རང་རང་
གི་གདགས་གཞིར་གྱུར་པའི་དངོས་པོ་རེ་ཁས་ལེན་དགོས་ཏེ་དེ་རྣམས་ཀྱི་སྟེང་དུ་རང་
རང་གི་དོན་བྱ་བ་བྱེད་པའི་ནུས་པ་ཡོད་མེད་དཔྱོད་པའི་རྟེན་མཐར་ཐུག་ཏུ་གྱུར་པའི་
དངོས་པོ་རང་མཚན་པ་རེ་ཁས་ལེན་དགོས་པའི་ཕྱིར་ཏེ། རྣམ་འགྲེལ་ལས། རང་གི་
མཚན་ཉིད་གཅིག་གཞལ་བྱ། །ཡོད་མེད་གཉིས་སུ་དཔྱོད་རྣམས་ཀྱི། །དོན་བྱ་དེ་ལས་
གྲུབ་ཕྱིར་རོ། །ཞེས་གསུངས་པའི་ཕྱིར། འདུས་མ་བྱས་ཀྱི་ནམ་མཁའི་གདགས་གཞིར་
གྱུར་པའི་དངོས་པོ་དེ་ཡང་འདུས་མ་བྱས་ཀྱི་ནམ་མཁའ་ཡོད་མེད་དཔྱོད་པའི་རྟེན་
མཐར་ཐུག་ཏུ་གྱུར་པའི་བར་གྱི་སྣང་བ་སྐྱ་སང་བ་དེ་ལ་ཐོགས་པའི་རེག་བྱ་ཡོད་མེད་
དཔྱད་ནས་ཐོགས་པའི་རེག་བྱས་སྟོང་པར་ངེས་པ་ན་འདུས་མ་བྱས་ཀྱི་ནམ་མཁའི་
མཚན་གཞི་ལེགས་པར་གྲུབ་པར་འཇོག་རིགས་པའི་ཕྱིར་ཏེ། ཐར་ལམ་གསལ་བྱེད་
ལས། འོ་ན་འདུས་མ་བྱས་ཀྱི་ནམ་མཁའ་ཤེས་བྱ་ཡིན་མིན་དཔྱོད་པའི་རྟེན་དངོས་པོར་
ཇི་ལྟར་རུང་ཞེ་ན། དེ་ལ་ཐོག་མར་འདུས་མ་བྱས་ཀྱི་ནམ་མཁའ་(༢༦བ)ཡོད་མེད་ཐེ་
- 166 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཚོམ་ཟ་བར་གསལ་བས། དེ་བསྒྲུབ་དགོས་པ་ཡིན་ལ། དེ་ཡང་མིག་ཤེས་ལ་སྣང་བའི་
བར་གྱི་སྣང་བ་མངོན་པར་སྐབས་ཡོད་ཀྱི་གཟུགས་འདི་མངོན་སུམ་ཚད་མས་གྲུབ་པ་
གཞིར་བཟུང་ནས། དེར་ཐོགས་པའི་རེག་བྱ་ཡོད་མེད་དཔྱད་ནས་ཐོགས་པའི་རེག་
བྱས་སྟོང་པར་ངེས་པ་ན་འདུས་མ་བྱས་ཀྱི་ནམ་མཁའི་མཚན་གཞི་ལེགས་པར་གྲུབ་པ་
ཡིན་པས་དེར་ཡང་དཔྱད་ པར་ བྱ་བའི་གཞི་དང་། ཡོད་མེད་དཔྱོད་པའི་ཆོས་ཀྱང་
དངོས་པོ་ཉིད་ལ་ཞེན་པར་ཤིན་ཏུ་གསལ་ལོ། །ཞེས་གསུངས་པའི་ཕྱིར། །
དེས་ན་རང་འཛིན་རྟོག་པས་སྒྲོ་འདོགས་པ་ཀུན་བརྟགས་ཀྱི་མཚན་ཉིད། དབྱེ་ན་
མཚན་ཉིད་ཡོངས་སུ་ཆད་པའི་ཀུན་བརྟགས་དང༌། རྣམ་གྲངས་པའི་ཀུན་བརྟགས་
གཉིས། རང་གི་རྒྱུ་རྐྱེན་ལས་སྐྱེས་པ་གཞན་དབང་གི་མཚན་ཉིད། དེ་ལ་དག་པའི་
གཞན་དབང་དང་མ་དག་པའི་གཞན་དབང་གཉིས་སུ་ཡོད། རྣམ་དག་གི་དམིགས་པ་
མཐར་ཐུག་ཡོངས་གྲུབ་ཀྱི་མཚན་ཉིད། དེ་ལ་སྒྲས་བརྗོད་རིགས་ཀྱི་སྒོ་ནས་འགྱུར་མེད་
ཡོངས་གྲུབ་དང་ཕྱིན་ཅི་མ་ལོག་པའི་ཡོངས་གྲུབ་གཉིས་ལས། དང་པོ་ནི། སྟོང་ཉིད་ལྟ་
བུ། གཉིས་པ་ནི། སྟོང་ཉིད་རྟོགས་པའི་འཕགས་པའི་མཉམ་གཞག་ཡེ་ཤེས་ལྟ་བུ།
དེས་ན་གཟུགས་ཀྱི་ཀུན་བརྟགས་དང་ཀུན་བརྟགས་ཀྱི་གཟུགས་དོན་གཅིག །ཆོས་
ཉིད་ཀྱི་གཟུགས་དང་གཟུགས་ཀྱི་ཆོས་ཉིད་དོན་གཅིག །རྣམ་བཏགས་ཀྱི་གཟུགས་ནི་
གཟུགས་ཀྱི་གཞན་དབང་ལྟ་བུའོ། །
ཁོ་ན་རེ། ནམ་མཁའ་འཛིན་པའི་རྟོག་པ་ནམ་མཁའི་གཞན་དབང་ཡིན་པར་ཐལ།
ནམ་མཁའ་འཛིན་པའི་(༢༧ན)ཚད་མ་ནམ་མཁའི་གཞན་དབང་ཡིན་པའི་ཕྱིར་ཟེར་ན་
མ་ཁྱབ། འདོད་ན། ནམ་མཁའ་འཛིན་པའི་རྟོག་པའི་ཆོས་ཉིད་ནམ་མཁའི་ཆོས་ཉིད་དུ་
ཐལ། འདོད་པའི་ཕྱིར། འདོད་ན། ཤེས་བྱ་ཆོས་ཅན། བུམ་འཛིན་རྟོག་པའི་ཆོས་ཉིད་
བུམ་པའི་ཆོས་ཉིད་དུ་ཐལ། ཤེས་བྱ་དང་གཅིག་གང་ཞིག་འདོད་པའི་ཕྱིར། འདོད་ན། བུམ་
- 167 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འཛིན་རྟོག་པའི་ཆོས་ཉིད་ཆོས་ཅན། ཁྱོད་ཡོད་ན་བུམ་པ་ཡོད་པས་ཁྱབ་པར་ཐལ།
ཁྱོད་བུམ་པའི་ཆོས་ཉིད་ཡིན་པའི་ཕྱིར། ཁོ་ན་རེ། རྣམ་མཁྱེན་འཛིན་པའི་རྟོག་པ་རྣམ་
མཁྱེན་གྱི་གཞན་དབང་དུ་ཐལ། རྣམ་མཁྱེན་འཛིན་པའི་ཚད་མ་རྣམ་མཁྱེན་གྱི་གཞན་
དབང་ཡིན་པའི་ཕྱིར་ཟེར་ན་མ་ཁྱབ། འདོད་ན། དེའི་ཆོས་ཉིད་རྣམ་མཁྱེན་གྱི་ཆོས་ཉིད་
དུ་ཐལ་ལོ་ཟེར་ན། ནམ་མཁའ་འཛིན་པའི་ཚད་མ་ནམ་མཁའི་གཞན་དབང་དུ་ཐལ།
གཟུགས་འཛིན་ཚད་མ་ གཟུགས་ཀྱི་གཞན་དབང་ཡིན་པའི་ ཕྱིར་ཟེར། མ་གྲུབ་ན།
གཟུགས་འཛིན་ཚད་མའི་གཞལ་བྱ་ཡིན་ན། གཟུགས་ཀྱི་གཞན་དབང་མ་ཡིན་དགོས་
པར་ཐལ། མ་གྲུབ་པ་དེའི་ཕྱིར། འདོད་ན། དེའི་ཆོས་ཉིད་ཡིན་ན། གཟུགས་ཀྱི་ཆོས་
ཉིད་མ་ཡིན་དགོས་པར་ཐལ་ལོ། །འདོད་ན། གཟུགས་དང་གཟུགས་འཛིན་ཚད་མ་
རྫས་གཞན་གྱིས་སྟོང་པའི་སྟོང་ཉིད་ཆོས་ཅན། དེར་ཐལ། དེའི་ཕྱིར། རྟགས་བསྒྲུབས་
ཟིན། འདོད་མི་ནུས་ཏེ། དེ་གཟུགས་ཀྱི་ཆོས་ཉིད་དང་གཟུགས་འཛིན་ཚད་མའི་ཆོས་ཉིད་
གཉིས་ཀ་ཡིན་པའི་ཕྱིར་ཏེ། རྣམ་འགྲེལ་ལས། དེ་ཕྱིར་གཉིས་སྟོང་གང་(༢༧བ)ཡིན་
པ། །དེ་ནི་དེ་ཡིའང་དེ་ཉིད་ཡིན། །ཞེས་གསུངས་པའི་ཕྱིར། ཁོ་ན་རེ། སེམས་ཅན་གྱི་
རྒྱུད་ཀྱི་རྣམ་མཁྱེན་འཛིན་པའི་ཚད་མ་རྣམ་མཁྱེན་གྱི་གཞན་དབང་ཡིན་པར་ཐལ། རྣམ་
མཁྱེན་འཛིན་པའི་ཚད་མ་རྣམ་མཁྱེན་གྱི་གཞན་དབང་ཡིན་པའི་ཕྱིར་ཟེར་ན་མ་ཁྱབ།
ཁོ་ན་རེ། རྣམ་མཁྱེན་དང་སེམས་ཅན་གྱི་རྒྱུད་ཀྱི་རྣམ་མཁྱེན་འཛིན་པའི་ཚད་མ་རྫས་
གཞན་གྱིས་སྟོང་པའི་སྟོང་ཉིད་དེ་རྣམ་མཁྱེན་གྱི་སྟོང་ཉིད་ཡིན་པར་ཐལ། རྣམ་མཁྱེན་
དང་རྣམ་མཁྱེན་འཛིན་པའི་ཚད་མ་རྫས་གཞན་གྱིས་སྟོང་པའི་སྟོང་ཉིད་དེ་དེ་ཡིན་པའི་
ཕྱིར་ན་མ་ཁྱབ། འདོད་ན། ངོ་བོ་ཉིད་སྐུ་ཡིན་པར་ཐལ་ལོ། །འདོད་ཟེར་ན། སེམས་
ཅན་གྱི་རྒྱུད་ལ་ཁྱོད་མེད་པར་ཐལ་ལོ། །ཟེར་ན་མ་ཁྱབ་ལ། ཁ་ཅིག །རྣམ་མཁྱེན་ བདེན་
པས་སྟོང་པའི་སྟོང་ཉིད་ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སེམས་
68 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཅན་གྱི་རྒྱུད་ལ་རྣམ་མཁྱེན་བདེན་པས་སྟོང་པ་ཡོད་པའི་ཕྱིར་ཏེ། སེམས་ཅན་གྱི་རྒྱུད་
ལ་རྣམ་མཁྱེན་དང་རི་བོང་གི་རྭ་མེད་པ་མཚུངས་པ་གང་ཞིག །རི་བོང་གི་རྭ་བདེན་པས་
སྟོང་པ་ཡོད་པའི་ཕྱིར་ཟེར་ན། རྣམ་མཁྱེན་བདེན་པས་སྟོང་པ་ཆོས་ཅན། ཆོས་ཉིད་
དུ་ཐལ། རྣམ་མཁྱེན་གྱི་ཆོས་ཉིད་ཡིན་པའི་ཕྱིར། རྟགས་ཁས། འདོད་མི་ནུས་ཏེ།
མེད་པའི་ཕྱིར། རྟགས་གྲུབ་སྟེ། རྣམ་མཁྱེན་བདེན་པར་གྲུབ་པའི་ཕྱིར། རང་ལུགས་ལ་མ་
ཁྱབ་སྟེ། རྣམ་མཁྱེན་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་
ཆོས་ཅན། དེར་ཐལ། དེའི་ཕྱིར། འདོད་མི་ནུས་ཏེ། སེམས་ཅན་གྱི་རྒྱུད་ལ་རྣམ་མཁྱེན་
རང་འཛིན་རྟོག་པའི་ཞེན་གཞིར་(༢༨ན)རང་གི་མཚན་ཉིད་ཀྱིས་མ་གྲུབ་པའི་ཕྱིར།
རྟགས་སུ། རྩ་བའི་མ་ཁྱབ་མཚམས་ལ། རྣམ་མཁྱེན་དང་སེམས་ཅན་གྱི་རྒྱུད་ཀྱི་རྣམ་
མཁྱེན་འཛིན་པའི་ཚད་མ་རྫས་གཞན་གྱིས་སྟོང་པར་ཐལ། རྣམ་མཁྱེན་དང་རྣམ་མཁྱེན་
འཛིན་པའི་ཚད་མ་རྫས་གཞན་གྱིས་སྟོང་པའི་ཕྱིར། ཁྱབ་པ་འགྲིག །རྟགས་གྲུབ་སྟེ།
དེ་གཉིས་རྫས་གཅིག་ཡིན་པའི་ཕྱིར། འདོད་མི་ནུས་ཏེ། དེ་གཉིས་རྫས་གཞན་ཡིན་
པའི་ཕྱིར་ཏེ། དེ་རྒྱུ་འབྲས་ཡིན་པའི་ཕྱིར། །
ཁོ་ན་རེ། བར་གྱི་སྣང་བ་སྐྱ་སང་བ་འདུས་མ་བྱས་ཀྱི་ནམ་མཁའ་ཡིན་ཞེས་པའི་
ཐ་སྙད་དེ་ཐ་སྙད་དོན་མཐུན་དུ་ཐལ། བར་གྱི་སྣང་བ་སྐྱ་སང་བ་གདགས་གཞིར་བྱས་
ནས་དེའི་སྟེང་དུ་འདུས་མ་བྱས་ཀྱི་ནམ་མཁའི་ཐ་སྙད་འདོད་རིགས་པའི་ཕྱིར་ཏེ། དེ་
འདུས་མ་བྱས་ཀྱི་ནམ་མཁའི་གདགས་གཞི་ཡིན་པའི་ཕྱིར། རྟགས་ཁས་ཟེར་ན། གང་
ཟག་གི་ཕུང་པོ་ལྔ་གང་ཟག་ཡིན་ཞེས་པའི་ཐ་སྙད་དེ་ཐ་སྙད་དོན་མཐུན་དུ་ཐལ། དེ་ལྔ་
གདགས་གཞིར་བྱས་ནས་དེའི་སྟེང་དུ་གང་ཟག་གི་ཐ་སྙད་འདོད་རིགས་པའི་ཕྱིར།
ཁྱབ་པ་ཁས། དེར་ཐལ། དེ་དེའི་གདགས་གཞི་ཡིན་པའི་ཕྱིར། །
གཞན་ཡང་། བུམ་པའི་རྡུལ་རྫས་བརྒྱད་བུམ་པ་ཡིན་ཞེས་པའི་ཐ་སྙད་དེ་ཐ་སྙད་
- 169 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དོན་མཐུན་དུ་ཐལ། དེ་བུམ་པའི་གདགས་གཞི་ཡིན་པའི་ཕྱིར། ཁྱབ་པ་ཁས། ཁོ་ན་རེ།
གང་ཟག་གི་བདག་མེད་ཆོས་ཅན། རྣམ་དག་གི་དམིགས་པ་མཐར་ཐུག་ཏུ་ཐལ།
ཡོངས་གྲུབ་ཡིན་པའི་ཕྱིར། འདོད་མི་ནུས་ཏེ། (༢༨བ)ཁྱོད་ལས་མཐར་ཐུག་པའི་རྣམ་
དག་གི་དམིགས་པ་ཡོད་པའི་ཕྱིར་ཏེ། ཁྱོད་ལས་ཕྲ་བར་གྱུར་པའི་རྣམ་དག་གི་དམིགས་པ་
ཡོད་པའི་ཕྱིར་ཟེར་ན། རྒྱུན་མཐའི་ཡེ་ཤེས་སྐད་ཅིག་དང་པོ་ཆོས་ཅན། ཁྱོད་སེམས་
དཔའི་རྣལ་འབྱོར་མཐར་ཐུག་མ་ཡིན་པར་ཐལ། ཁྱོད་ལས་མཐར་ཐུག་པའི་སེམས་
དཔའི་རྣལ་འབྱོར་ཡོད་པའི་ཕྱིར་ཏེ། རྒྱུན་མཐའི་ཡེ་ཤེས་སྐད་ཅིག་གཉིས་པ་དེ་དེ་ཡིན་
པའི་ཕྱིར། ཁ་ཅིག་ན་རེ། གང་ཟག་གི་བདག་མེད་ཆོས་ཅན། ཡོངས་གྲུབ་ཡིན་པར་
ཐལ། རིགས་པ་དེའི་ཕྱིར་ཏེ། ཉོན་སྒྲིབ་རྣམ་པར་དག་བྱེད་ཀྱི་བར་ཆད་མེད་ལམ་གྱི་
དམིགས་པ་མཐར་ཐུག་ཡིན་པའི་ཕྱིར་ཏེ། དེ་འདྲའི་ཉན་ཐོས་ཀྱི་བར་ཆད་མེད་ལམ་གྱི་
དམིགས་པ་མཐར་ཐུག་ཡིན་པའི་ཕྱིར། ཁ་ཅིག་འདིར་མ་ཁྱབ་སྟེ། ཉན་ཐོས་དགྲ་
བཅོམ་པའི་རྒྱུད་ཀྱི་འགོག་བདེན་ཆོས་ཅན། སྤངས་པ་མཐར་ཐུག་ཏུ་ཐལ། ཉན་ཐོས་
ཀྱི་སྤངས་པ་མཐར་ཐུག་ཡིན་པའི་ཕྱིར་ཟེར་ན་མི་མཚུངས་སོ། །རྩ་བར་འདོད་ན། དེ་
ཆོས་ཅན། སྟོང་ཉིད་དུ་ཐལ། ཡོངས་གྲུབ་ཡིན་པའི་ཕྱིར། འདོད་ན་ཆོས་ཀྱི་བདག་མེད་
ཕྲ་མོ་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁོ་ན་རེ། གཞན་དབང་མ་ཡིན་པའི་
གཞན་དབང་ཡོད་པར་ཐལ། འདུས་མ་བྱས་ཀྱི་ཆོས་ཀྱི་སྟེང་དུ་གཞན་དབང་མཚན་
ཉིད་པ་ཡོད་པའི་ཕྱིར། འདོད་ན། དངོས་པོ་མ་ཡིན་པའི་དངོས་པོ་ཡོད་པར་ཐལ་
ལོ། །ཟེར་ན་མ་ཁྱབ་སྟེ། རྟག་པ་མ་ཡིན་པའི་རྟག་པ་ཡོད་པར་ཐལ། ཆོས་ཉིད་མ་ཡིན་
པའི་ཆོས་ཉིད་ཡོད་པའི་ཕྱིར། ཁྱབ་པ་ཁས། ཁོ་ན་རེ། གཞན་དབང་ཡིན་ན་རང་གི་
(༢༩ན)མཚན་ཉིད་ཀྱིས་གྲུབ་པས་མ་ཁྱབ་པར་ཐལ། རང་གི་མཚན་ཉིད་ཀྱིས་མ་གྲུབ་
པའི་གཞན་དབང་ཡོད་པའི་ཕྱིར་ཏེ། ནམ་མཁའི་གཞན་དབང་མཚན་ཉིད་པ་ཡོད་པའི་
- 170 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཕྱིར་ཟེར་ན། ཡོངས་གྲུབ་ཡིན་ན་རང་གི་མཚན་ཉིད་ཀྱིས་གྲུབ་པས་མ་ཁྱབ་པར་ཐལ།
རང་གི་མཚན་ཉིད་ཀྱིས་མ་གྲུབ་པའི་ཡོངས་གྲུབ་ཡོད་པའི་ཕྱིར་ཏེ། འདུས་མ་བྱས་ཀྱི་
ནམ་མཁའི་ཡོངས་གྲུབ་ཡོད་པའི་ཕྱིར་གསུམ་ག་ཁས་སོ། །དེས་ན་ཆོས་ཐམས་ཅད་ཀྱི་
སྟེང་དུ་དགོངས་འགྲེལ་ལས་གསུངས་པའི་མཚན་ཉིད་གསུམ་གྱི་རྣམ་གཞག་བྱེད་ཀྱང་།
བྱམས་ཞུས་ནས་གསུངས་པའི་མཚན་ཉིད་གསུམ་གྱི་རྣམ་གཞག་མི་བྱེད་དེ། ཉི་ཁྲི་
བྱམས་ཞུས་ལས། བྱམས་པ་གང་འདུ་བྱེད་མཚན་མའི་དངོས་པོ་དེ་དང་དེ་ལ་གཟུགས་
ཞེས་བྱ་བའི་མིང་དང་འདུ་ཤེས་དང་བཏགས་པ་དང་ཐ་སྙད་ལ་བརྟེན་ནས་གཟུགས་ཀྱི་
ངོ་བོ་ཉིད་དུ་ཡོངས་སུ་རྟོག་པ་འདི་ནི་ཀུན་བཏགས་པའི་གཟུགས་སོ། །ཞེས་སོགས་
ཀྱིས་གཟུགས་ནས་རྣམ་མཁྱེན་གྱི་བར་གྱི་འགྲེས་རྐང་བརྒྱ་རྩ་བརྒྱད་ལ་སྦྱར་ནས།
གསུངས་པའི་ནང་དུ། མཚན་ཉིད། མཚོན་བྱ། རྒྱུ་འབྲས། ཀུན་བརྟགས་ཆོས་ཉིད་
སོགས་དངོས་སུ་མ་བགྲངས་ཤིང་སྟོང་ཉིད་ཀྱང་དངོས་སུ་མ་བགྲངས་པས། དེ་དག་གི་
སྟེང་དུ་དེ་ནས་གསུངས་པའི་མཚན་ཉིད་གསུམ་གྱི་རྣམ་གཞག་མི་འཇོག་ལ། གལ་ཏེ་
འཇོག་ན། མཚན་ཉིད་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་
ཆོས་ཅན། ཀུན་བརྟགས་ཀྱི་མཚན་ཉིད་དུ་ཐལ། དམ་བཅའ་འཐད་པའི་ཕྱིར། འདོད་
ན། ཤེས་བྱ་ཆོས་ཅན། མཚན་ཉིད་རང་(༢༩བ)འཛིན་རྟོག་པའི་ཞེན་གཞིར་རང་གི་
མཚན་ཉིད་ཀྱིས་གྲུབ་པར་ཐལ། ཀུན་བརྟགས་ཡིན་པའི་ཕྱིར། ཁྱབ་པ་ཁས། དེ་
བཞིན་དུ་མཚོན་བྱ་རང་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པ་
ཀུན་བརྟགས་ཀྱི་མཚོན་བྱ་ཡིན་པར་ཐལ། དམ་བཅའ་འཐད་པའི་ཕྱིར། འདོད་མི་ནུས་
ཏེ། ཀུན་བརྟགས་ཀྱི་མཚོན་བྱ་མེད་པའི་ཕྱིར། གཞན་ཡང་། མཚན་ཉིད་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པ་ཆོས་ཉིད་ཀྱི་མཚན་ཉིད་ཡིན་
པར་ཐལ། དམ་བཅའ་འཐད་པའི་ཕྱིར། འདོད་ན། ཤེས་བྱ་ཆོས་ཅན། ཆོས་ཉིད་ཡིན་
- 171 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཐལ། མཚན་ཉིད་དེར་རང་གི་མཚན་ཉིད་ཀྱིས་མ་གྲུབ་པའི་ཕྱིར། ཁྱབ་པ་ཁས།
དེས་གཞན་རྣམས་ལ་ཡང་རིགས་འགྲེའོ། །
ཁོ་ན་རེ། རྟེན་འབྲེལ་གྱི་ཆོས་ཉིད་ཡིན་ན་ཆོས་ཉིད་ཡིན་དགོས་པར་ཐལ། ཀུན་
བརྟགས་ཀྱི་ཆོས་ཉིད་ཡིན་ན་ཆོས་ཉིད་ཡིན་དགོས་པའི་ཕྱིར། འདོད་ན། མེ་གྱེན་
དུ་འབར་བ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། མེ་གྱེན་དུ་འབར་བ་
དང༌། ཆུ་ཐུར་དུ་འབབས་པ་དང་། མེ་ལས་དུ་བ་འབྱུང་བ། ས་བོན་ལས་མྱུ་གུ་འབྱུང་བ་
སོགས་བྱེད་པ་པོ་གཞན་མེད་པས་རྟེན་འབྲེལ་གྱི་ཆོས་ཉིད་ཡིན་པའི་ཕྱིར་རོ། །ཞེས་ཟེར།
ཁ་ཅིག །གཞི་གྲུབ་ན་མཚན་ཉིད་གསུམ་པོ་གང་རུང་ཡིན་པས་ཁྱབ་ཟེར་ན་མི་
འཐད་ཏེ། རང་མཚན་དེ་ཀུན་བརྟགས་ཡང་མ་ཡིན། ཡོངས་གྲུབ་ཡང་མ་ཡིན། གཞན་
དབང་ཡང་མ་ཡིན་པའི་ཕྱིར། དང་པོ་མ་གྲུབ་ན། དེ་ཆོས་ཅན། རང་གི་མཚན་ཉིད་
ཀྱིས་མ་གྲུབ་པར་ཐལ། ཀུན་བརྟགས་ཡིན་པའི་ཕྱིར། འདོད་མི་ནུས་ཏེ། རང་མཚན་
ཡིན་པའི་ཕྱིར། གཉིས་པ་མ་(༣༠ན)གྲུབ་ན། རང་མཚན་རང་མཚན་གྱི་ཡོངས་གྲུབ་
ཏུ་ཐལ། དེ་ཡོངས་གྲུབ་ཡིན་པའི་ཕྱིར། གསུམ་པ་མ་གྲུབ་ན། དེ་ཆོས་ཅན། གཞན་
དབང་མ་ཡིན་པར་ཐལ། ཡོངས་གྲུབ་ཁྱོད་ཡིན་པའི་ཕྱིར། མ་གྲུབ་ན། ཡོངས་གྲུབ་
ཆོས་ཅན། རང་མཚན་དུ་ཐལ། རང་གི་མཚན་ཉིད་ཀྱིས་གྲུབ་པའི་ཕྱིར། །
དེ་དག་གིས་གྲུབ་པའི་དོན་བཤད་པ།
བཞི་པ། དེ་དག་གིས་གྲུབ་པའི་དོན་ཞུས་པ་ལ། མདོ་དགོད་པ་དང་། དེའི་དོན་
བཤད་པ་གཉིས་ལས། དང་པོ་ནི། དགོངས་འགྲེལ་ལས། བཅོམ་ལྡན་འདས་ཀྱིས་དང་
པོར་ཡུལ་ཝ་ར་ཎ་སིར་དྲང་སྲོང་སྨྲ་བ་རི་དྭགས་ཀྱི་ནགས་སུ། ཉན་ཐོས་ཀྱི་ཐེག་པ་ལ་
ཡང་དག་པར་ཞུགས་པ་རྣམས་ལ། འཕགས་པའི་བདེན་པ་བཞིའི་རྣམ་པ་བསྟན་པས་
- 172 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཆོས་ཀྱི་འཁོར་ལོ་ངོ་མཚར་རྨད་དུ་བྱུང་བ་སྔོན་ལྷར་གྱུར་པའམ་མིར་གྱུར་པ་སུས་ཀྱང་
མཐུན་པར་འཇིག་རྟེན་དུ་མ་བསྐོར་བ་གཅིག་རབ་ཏུ་བསྐོར་ཏེ། བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་རབ་ཏུ་བསྐོར་བ་དེ་ཡང་བླ་ན་མཆིས་པ་སྐབས་མཆིས་པ་དྲང་
བའི་དོན་རྩོད་པའི་གཞིའི་གནས་སུ་གྱུར་པ་ལགས། བཅོམ་ལྡན་འདས་ཀྱིས་ཆོས་
རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་བ་མ་མཆིས་པ་དང་འགག་པ་
མ་མཆིས་པ་དང་གཟོད་མ་ནས་ཞི་བ་དང་རང་བཞིན་གྱིས་ཡོངས་སུ་མྱ་ངན་ལས་འདས་
པ་ཉིད་ལས་བརྩམས་ནས། ཐེག་པ་ཆེན་པོ་ལ་ཡང་དག་པར་ཞུགས་པ་རྣམས་ལ། སྟོང་
པ་ཉིད་སྨོས་པའི་རྣམ་པས་ཆེས་ངོ་མཚར་རྨད་དུ་བྱུང་བའི་ཆོས་ཀྱི་འཁོར་ལོ་གཉིས་པ་
བསྐོར་ཏེ། བཅོམ་ལྡན་འདས་ཀྱིས་ཆོས་ཀྱི་(༣༠བ)འཁོར་ལོ་བསྐོར་བ་དེ་ཡང་བླ་ན་
མཆིས་པ་སྐབས་མཆིས་པ་དྲང་བའི་དོན་རྩོད་པའི་གཞིའི་གནས་སུ་གྱུར་པ་ལགས་ཀྱི།
བཅོམ་ལྡན་འདས་ཀྱིས་ཆོས་རྣམས་ཀྱི་ངོ་བོ་ཉིད་མ་མཆིས་པ་ཉིད་ལས་བརྩམས། སྐྱེ་
བ་མ་མཆིས་པ་དང་འགག་པ་མ་མཆིས་པ་དང་གཟོད་མ་ནས་ཞི་བ་དང་རང་བཞིན་
གྱིས་ཡོངས་སུ་མྱ་ངན་ལས་འདས་པ་ཉིད་ལས་བརྩམས་ནས། ཐེག་པ་ཐམས་ཅད་ལ་
ཡང་དག་པར་ཞུགས་པ་རྣམས་ལ། ལེགས་པར་རྣམ་པར་ཕྱེ་བ་དང་ལྡན་པ་ངོ་མཚར་
རྨད་ དུ་བྱུང་བའི་ཆོས་ཀྱི་འཁོར་ལོ་གསུམ་པ་བསྐོར་ཏེ། བཅོམ་ ལྡན་ འདས་ ཀྱིས་ཆོས་
ཀྱི་འཁོར་ལོ་བསྐོར་བ་འདི་ནི་བླ་ན་མ་མཆིས་པ་སྐབས་མ་མཆིས་པ་ངེས་པའི་དོན་
ལགས་ཏེ་རྩོད་པའི་གཞིའི་གནས་སུ་གྱུར་པ་མ་ལགས་སོ། །ཞེས་གསུངས་སོ། །
མདོའི་ཚིག་དོན་ཅུང་ཟད་བཤད་པ།
གཉིས་པ་ལ། མདོའི་ཚིག་དོན་ཅུང་ཟད་བཤད་པ་དང་། དྲང་ངེས་ཀྱི་འདོད་ཚུལ་
ཅུང་ཟད་བཤད་པའོ། །དང་པོ་ལ། བོད་སྔ་མ་རྣམས་ཀྱི་ལུགས་བཤད་པ་དང་། རང་གི་
- 173 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལུགས་གཉིས་ལས། དང་པོ་ལ། ཁ་ཅིག །བདེན་བཞིའི་ཆོས་འཁོར་ལ། སྟོན་པ་དང་།
གནས་དང་། འཁོར་དང་། ཆོས་དང་། དུས་དང་། དགོས་པ་དང་དྲུག་གི་དང་པོ་ནི།
སྟོན་པ་ཤཱཀྱ་ཐུབ་པ། གཉིས་པ་ནི། གྲོང་ཁྱེར་ཝ་ར་ཎ་སིར་དྲང་སྲོང་ལྷུང་བ་རི་དྭགས་
རྒྱུ་བའི་ཚལ། གསུམ་པ་ནི། ཀུན་ཤེས་ཀཽཎྜིན། མིང་ཆེན། བཟང་ལྡན། རླངས་པ།
རྟ་ཐུལ་སྟེ་ལྔ་སྡེ་ལ་སོགས་པའོ། །བཞི་པ་ནི། བདེན་བཞི་ལ་ལན་གསུམ་དུ་བཟླས་པ་རྣམ་
པ་བཅུ་གཉིས་དང་ལྡན་པའི་གང་ཟག་གི་བདག་མེད་པར་སྟོན་པའི་མདོ་རྣམས་སོ། །
ལྔ་པ་ནི། དགོངས་འགྲེལ་གྱི་(༣༡ན)འགྲེལ་བར་ལོ་བདུན་གྱི་བར་དུ་གསུངས་པར་
བཤད། ཆག་ལོ་སོགས་ལོ་བདུན་དུ་ཟླ་བ་གཉིས་མ་ཚང་ཞེས་ཟེར། ཁ་ཅིག །ལོ་དྲུག་
དང་ཟླ་བ་དྲུག་གི་བར་དུ་གསུངས་ཞེས་ཟེར། དྲུག་པ་ནི། གདུལ་བྱ་གང་ཟག་གི་བདག་
ཏུ་འཛིན་པ་ལས་བཟློག་ནས་འབྲས་བུ་བཞི་ལ་འགོད་ཕྱིར་དུ་གསུངས། །
མཚན་ཉིད་མེད་པའི་ཆོས་འཁོར་ལ་ཡང་དྲུག་གི །དང་པོ་ནི། སྔར་བཞིན། གཉིས་
པ་ནི། རྒྱལ་པོའི་ཁབ་དང་བྱ་རྒོད་ཕུང་པོའི་རི་ལའོ། །གསུམ་པ་ནི། དགེ་སློང་ཕ་མ་
སོགས་རྣམ་པ་བཞིའོ། །བཞི་པ་ནི། ཤེར་ཕྱིན་དང་བཀའ་བར་པར་གཏོགས་པ་རྣམས་
སོ། །ལྔ་པ་ནི། ཁྲོ་ཕུ་ལོ་ཙྪ་བས་ལོ་སུམ་ཅུའི་བར་དུ་གསུངས་པར་བཞེད། ཆག་ལོས་
ལོ་སོ་གཅིག །སྟོན་སྐྱབས་སོགས་ལོ་སོ་གཉིས། འཆིམས་ལུགས་པ་རྣམས་ལོ་ཉེར་
བདུན་དུ་གསུངས་པར་བཞེད། དྲུག་པ་ནི། སྒྲོ་འདོགས་ཀྱི་མཐའ་བཀག་ནས་སྟོང་པ་
ཉིད་ཚུལ་གཅིག་པ་ལ་འགོད་པའི་ཕྱིར་དུ་གསུངས། །
ལེགས་པར་ཕྱེ་བའི་ཆོས་འཁོར་ལ་ཡང་དྲུག་གི་དང་པོ་ནི། སྔར་བཞིན་ནོ། །གཉིས་
པ་ནི། རི་མ་ལ་ཡ་དང་། གྲོང་ཁྱེར་ཡངས་པ་ཅན་ལ་སོགས་པའོ། །གསུམ་པ་ནི། ཐེག་
པ་སྣ་ཚོགས་པ་ལ་མོས་པ་རྣམས་སོ། །བཞི་པ་ནི། ཐེག་པ་གསུམ་སྟོན་པའི་མདོ་ཕལ་
མོ་ཆེ་དང་། མྱ་ངན་འདས་དང་། དོན་ཟབ་དགོངས་པ་ངེས་འགྲེལ་ལ་སོགས་པའོ། །ལྔ་པ་
- 174 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ནི། འཆིམས་ལུགས་པ་རྣམས་ལོ་བཅུ་དང་། ཆག་ལོས་ལོ་བདུན་ནམ་དགུ། ཁྲོ་ཕུས་ལོ་
བཅུ་གཉིས་སུ་གསུངས་ཞེས་ཟེར། དྲུག་པ་ནི། གཙོ་བོར་(༣༡བ)སྐུར་འདེབས་ཀྱི་
མཐའ་བཀག་ནས་ཆོས་ཀྱི་བདག་མེད་རྟོགས་པའི་དོན་དུ་གསུངས་པར་བཞེད་དོ། །དེ་
ལ་རང་རེའི་སྟོན་པ་སངས་རྒྱས་པའི་ཚུལ་བསྟན་ནས་ལོ་བདུན་གྱི་བར་དུ་བཀའ་དང་
པོ་བདེན་བཞིའི་ཆོས་འཁོར་ཁོ་ན་གསུངས་པ་མ་ཡིན་གྱི་དེའི་ཕྱི་ལོར་བྱ་རྒོད་ཕུང་པོའི་
རིར་ཤེར་ཕྱིན་གྱི་མདོ་གསུངས་པའི་ཕྱིར། །
ཁོ་ན་རེ། དེ་མི་འཐད་དེ། ཤེར་ཕྱིན་གྱི་མདོའི་གླེང་གཞིའི་འཁོར་ན་ཀུན་དགའ་
བོ་ཡོད་པ་གང་ཞིག །དེ་དུས་ཀུན་དགའ་བོ་བསྙེན་རྫོགས་མ་མཛད་པའི་ཕྱིར་ཏེ། དེ་ད་
ལྟར་གྱི་ཆོ་གས་བསྙེན་པར་རྫོགས་པ་གང་ཞིག །སྟོན་པ་སངས་རྒྱས་པའི་མཛད་པ་
བསྟན་ནས་ལོ་དྲུག་པ་ལ་ད་ལྟར་གྱི་ཆོ་ག་གསུངས་པའི་ཕྱིར་ཞེས་ཟེར་ན། སྐྱོན་མེད་
དེ། བྱ་རྒོད་ཕུང་པོའི་རིར་ཤེར་ཕྱིན་གྱི་མདོ་ཐོག་མར་གསུངས་པའི་གླེང་གཞིའི་འཁོར་
དུ་ཀུན་དགའ་བོ་མེད་ཀྱང་། ཕྱིས་ཤེར་ཕྱིན་གྱི་མདོ་གསུངས་པའི་གླེང་གཞིའི་འཁོར་དུ་
ཀུན་དགའ་བོ་ཡོད་པ་མི་འགལ་ཏེ། དཔེར་ན། ཝ་ར་ཎཱ་སིར་ལྔ་སྡེ་ལ་བདེན་བཞིའི་
ཆོས་འཁོར་གསུངས་པའི་གླེང་གཞིའི་འཁོར་དུ་ཀུན་དགའ་བོ་མེད་ཀྱང་། དེས་བདེན་
བཞིའི་ཆོས་འཁོར་བཅོམ་ལྡན་འདས་ལ་དུས་ཕྱིས་ཐོས་པས་དེས་བཀའ་དང་པོ་བདེན་
བཞིའི་ཆོས་འཁོར་སྡུད་པའི་ཚེ་འདི་སྐད་བདག་གི་ཐོས་པ་དུས་གཅིག་ན། ཞེས་གསུངས་
པ་མི་འགལ་བ་བཞིན་ནོ། །དེ་ལྟར་ཡང་། རྒྱན་སྣང་ལས། ཆོས་འཛིན་པའི་མཆོག་ཡིན་
པས་དོན་ངེས་པར་བྱས་པའི་ཕྱིར་དེས་བཅོམ་ལྡན་འདས་ལ་ཞུས་པ་ཡིན་ནོ། །ཞེས་
གསུངས་པའི་ཕྱིར། གཞན་ཡང་། དམ་བཅའ་(༣༢ན)དེ་རྣམས་མི་འཐད་དེ། སྟོན་པ་
སངས་རྒྱས་ནས་ལོ་བཅུ་གསུམ་པ་ལ་མི་ཚངས་སྤྱོད་སློབ་པའི་བསླབ་པ་བཅས་པར་
འདུལ་བ་ལུང་ལས་གསུངས་པ་གང་ཞིག །བསླབ་བྱའི་མདོ་ཚིག་དེ་དག་བཀའ་བར་པ་
-175 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མཚན་ཉིད་མེད་པའི་ཆོས་འཁོར་དུ་མི་རིགས་པའི་ ཕྱིར་དང༌། སྟོན་པ་མྱ་ངན་ལས་
འདས་ཁར་འདུལ་བ་རུང་མཐུན་གྱི་མདོ་གསུངས་པ་གང་ཞིག །དེ་དོན་དམ་རྣམ་པར་
ངེས་པའི་ཆོས་འཁོར་དུ་མི་རིགས་པའི་ཕྱིར། །
རང་ལུགས་བཤད་པ།
གཉིས་པ་རང་ལུགས་ལ། འཁོར་ལོ་དང་པོ་གཉིས་དྲང་དོན་དུ་སྟོན་པའི་མདོའི་
ཚིག་དོན་བཤད་པ་དང་། ཐ་མ་ངེས་དོན་དུ་སྟོན་པའི་མདོའི་ཚིག་དོན་བཤད་པ་གཉིས་
ལས། དང་པོ་ལ་གཉིས་ཡོད་པའི་དང་པོ་འཁོར་ལོ་དང་པོ་དྲང་དོན་དུ་སྟོན་པའི་མདོའི་
ཚིག་དོན་བཤད་པ་ནི། བཅོམ་ལྡན་འདས་ཞེས་པ་ནས་ནགས་སུ་ཞེས་པའི་བར་གྱིས་
འཁོར་ལོ་དང་པོ་བསྐོར་བའི་སྟོན་པ་དང་གནས་ལ་སོགས་པ་བསྟན། ཉན་ཐོས་ཞེས་
སོགས་ཀྱི་ཆེད་དུ་བྱ་བའི་གདུལ་བྱ་དེ་བསྟན། འཕགས་པའི་ཞེས་པ་ནས། བསྐོར་ཏེ་
ཞེས་པའི་བར་གྱིས་བདེན་བཞིའི་ཆོས་འཁོར་གྱི་ངོ་བོ་དེ་བསྟན། དེ་ཡང་འཕགས་པའི་
ཞེས་སོགས་ཀྱིས་བརྗོད་བྱ་བསྟན། ངོ་མཚར་ཞེས་སོགས་ཀྱིས་བསྔགས་པ་དེ་བསྟན།
དེ་ཡང་ཞེས་སོགས་ཀྱིས་འཁོར་ལོ་དང་པོ་ངེས་དོན་མ་ཡིན་པར་བསྟན་ནོ། །
དོན་བསྡུ་ན། ལྔ་སྡེ་ལ་གསུངས་པའི་བདེན་བཞིའི་ཆོས་འཁོར་ཆོས་ཅན། ཁྱོད་
གསུངས་པ་པོའི་སྟོན་པ་དང་གནས་དང་དུས་ལ་སོགས་པ་ཡོད་དེ། སྟོན་པ་ཤཱཀྱ་ཐུབ་
པས་དུས་དང་པོར་ཡུལ་ཝ་ར་ཎ་སིར་དྲང་སྲོང་(༣༢བ)ལྷུང་བ་རི་དྭགས་རྒྱུ་བའི་ནགས་
སུ་ཁྱོད་གསུངས་པའི་ཕྱིར། འཁོར་ལོ་དང་པོ་ཆོས་ཅན། ཁྱོད་ཆེད་དུ་བྱ་བའི་གདུལ་བྱ་
ཡོད་དེ། ཉན་ཐོས་ཀྱི་རིགས་ཅན་བྱེ་བྲག་སྨྲ་བ་དང་མདོ་སྡེ་པ་རྣམས་ཁྱོད་ཀྱི་ཆེད་དུ་བྱ་
བའི་ གདུལ་བྱ་ཡིན་པའི་ཕྱིར། དེ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། འཕགས་ པའི་
བདེན་པ་བཞི་པོ་དེ་དེ་ཡིན་པའི་ཕྱིར། ཁྱོད་ལ་བླ་ན་མཆིས་པ་ཞེས་བརྗོད་པའི་རྒྱུ་
- 176 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
མཚན་ ཡོད་ དེ། ཁྱོད་ཀྱི་གོང་ན་ངེས་དོན་གྱི་མདོ་གཞན་ཡོད་ པའི་རྒྱུ་མཚན་ གྱིས་ དེ་ ལྟར་
བརྗོད་པའི་ཕྱིར། ཁྱོད་ལ་སྐབས་མཆིས་པ་ཞེས་པའི་རྒྱུ་མཚན་ཡོད་དེ། ཁྱོད་ཀྱི་སྒྲ་ཇི་
བཞིན་པ་ལ་རྒོལ་བ་གཞན་གྱི་ཀླན་ཀའི་སྐབས་ཡོད་པའི་ཕྱིར། ཁྱོད་ལ་དྲང་བའི་དོན་
ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱི་དོན་དེ་གཞན་དུ་དྲང་དགོས་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། ཁྱོད་ལ་རྩོད་པའི་གཞིའི་གནས་སུ་གྱུར་པ་ཞེས་བརྗོད་
པའི་རྒྱུ་མཚན་ཡོད་དེ། ཁྱོད་ཀྱིས་ངོ་བོ་ཉིད་ཡོད་མེད་ཀྱི་དོན་གསལ་བར་ཕྱེ་ནས་མ་
བསྟན་པས་དོན་ལ་མི་མཐུན་པའི་རྩོད་པ་འབྱུང་བའི་རྒྱུ་མཚན་གྱིས་དེ་ལྟར་བརྗོད་པའི་
ཕྱིར། སྐབས་འདིར་འཁོར་ལོ་དང་པོ་གང་ཟག་གི་བདག་མེད་གཙོ་བོར་དངོས་སུ་
བསྟན་པའི་མདོ་ཡིན་ཡང་སྒྲ་ཇི་བཞིན་པ་མ་ཡིན་པ་ནི་མདོ་དེའི་དགོངས་པའོ། །
གཉིས་པ་འཁོར་ལོ་བར་པ་ངེས་དོན་མིན་པར་སྟོན་པའི་མདོའི་ཚིག་དོན་བཤད་
པ་ལ། བཅོམ་ལྡན་འདས་ཞེས་པས་འཁོར་ལོ་གཉིས་པ་བསྐོར་བ་པོའི་སྟོན་པ་དང༌། །
ཆོས་རྣམས་ཀྱི་ཞེས་སོགས་ཀྱིས་བརྗོད་བྱ་གང་ལས་བརྩམས་ནས་གསུངས་པ་དང་།ཐེག་
པ་(༣ ༣ན)ཆེན་པོ་ཞེས་སོགས་ཀྱིས་ཆེད་དུ་བྱ་བའི་གདུལ་བྱ་དང༌། སྟོང་པ་ཉིད་སྨོས་
པའི་རྣམ་པ་ཞེས་པས་བརྗོད་བྱ་སྟོན་ཚུལ་གྱི་ཁྱད་པར་དང༌། ངོ་མཚར་ཞེས་སོགས་
ཀྱིས་ངོ་བོའི་ཆེ་བརྗོད་དེ་བསྟན། དེ་ཡང་ཞེས་སོགས་ཀྱིས་དྲང་དོན་གྱི་མདོར་བསྟན་ནོ། །
དོན་བསྡུ་ན། འཁོར་ལོ་གཉིས་པ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཀུན་བརྟགས་ཀྱིས་
བསྡུས་པའི་ཆོས་རྣམས་རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དང་ཡོངས་
གྲུབ་ཀྱིས་བསྡུས་པའི་ཆོས་རྣམས་རང་གི་མཚན་ཉིད་ཀྱིས་གྲུབ་པ་དེ་དེ་ཡིན་པའི་ཕྱིར།
ཁྱོད་ཀྱི་ཆེད་དུ་བྱ་བའི་གདུལ་བྱ་ཡོད་དེ། མདོ་གཞན་གྱིས་མཚན་ཉིད་མེད་པའི་ཆོས་
འཁོར་གྱི་དགོངས་པ་བཀྲལ་བ་ལ་མི་ལྟོས་པར་དེའི་དགོངས་པ་རྫོགས་པར་རྟོགས་
ནུས་པའི་ཐེག་ཆེན་གྱི་རིགས་ཅན་དབང་རྣོན་དེ་དེ་ཡིན་པའི་ཕྱིར། དེ་ལྟར་ཡང་རྣམ་
- 177 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བཤད་ལས། དེའི་ཆེད་དུ་བྱ་བའི་གདུལ་བྱ་ནི་མདོ་སྡེ་གཞན་གྱིས་དགོངས་པ་བཀྲལ་
བ་ལ་ལྟོས་མི་དགོས་པར་རྫོགས་པར་རྟོགས་ཤིང་སྒྲ་ཇི་བཞིན་པར་མི་འཛིན་ནོ། །ཞེས་
གསུངས། འཁོར་ལོ་བར་པ་འདིར་སྒྲས་ཟིན་ལ་ངོ་བོ་ཉིད་ཡོད་མེད་ཀྱི་དོན་མ་བསྟན་
ཏེ། སྒྲས་ཟིན་ལ་མདོ་འདིར་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་
བསྟན་པའི་ཕྱིར། དེས་ན། དེ་འདྲའི་རྣམ་གཞག་ཤུགས་ལ་བསྟན་པ་ཡིན་ཏེ། དེ་འདྲའི་
རྣམ་གཞག་འཁོར་ལོ་གཉིས་པའི་བསྟན་དོན་ལ་ཡོད་ཅིང་། དེ་སྒྲས་ཟིན་ལ་མ་བསྟན་
པའི་ཕྱིར། དེ་ལྟར་ཡང་། སྟོང་པ་ཉིད་སྨོས་པའི་རྣམ་པས། ཞེས་སོགས་ལ་རྒྱ་ནག་གི་
(༣ ༣བ)འགྲེལ་ཆེན་དུ་མི་མངོན་པའི་རྣམ་པས། ཞེས་དང་། དྲང་ངེས་རྣམ་འབྱེད་ལས།
འཁོར་ལོ་ཕྱི་མ་གཉིས་དགོངས་པ་གཅིག་ཡིན་ནོ། །ཞེས་དང་། རྣམ་བཤད་ལས། དྲང་
བའི་དོན་ཡིན་ཡང་རྣམ་པར་མི་རྟོག་པའི་དམིགས་པ་འགྱུར་བ་མེད་པའི་ཡོངས་གྲུབ་
ཀྱིས་བསྡུས་པའི་སྟོང་ཉིད་རྒྱས་པར་གཏན་ལ་འབེབས་པས་མདོ་སྡེ་རྣམས་ཀྱི་གཙོ་བོ་
ཡིན་ཞིང་། ཞེས་གསུངས་པའི་ཕྱིར། བླ་ན་མཆིས་པ་ཞེས་སོགས་ཀྱི་དོན་སྔར་བཞིན་
འཁོར་ལོ་ཐ་མ་ངེས་དོན་དུ་སྟོན་པའི་
མདོའི་ཚིག་དོན་བཤད་པ།
གཉིས་པ་འཁོར་ལོ་ཐ་མ་ངེས་དོན་དུ་སྟོན་པའི་མདོའི་ཚིག་དོན་བཤད་པ་ལ།
བཅོམ་ལྡན་འདས་ཞེས་པས་འཁོར་ལོ་གསུམ་པ་སྐོར་བ་པོའི་སྟོན་པ་དེ་བསྟན། ཆོས་
རྣམས་ཀྱི་ཞེས་སོགས་ཀྱིས་བརྗོད་བྱ་དང་། ཐེག་པ་ཐམས་ཅད་ཅེས་སོགས་ཆེད་དུ་བྱ་
བའི་གདུལ་བྱ་དང༌། ལེགས་པར་ཞེས་སོགས་ཀྱིས་བརྗོད་བྱ་སྟོན་ཚུལ་གྱི་ཁྱད་པར་
- 178 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
དང༌། ངོ་མཚར་ཞེས་སོགས་ཀྱིས་ངོ་བོའི་ཆེ་བརྗོད་དེ་བསྟན་ཏོ། །བཅོམ་ལྡན་འདས་
ཀྱིས་ཆོས་ཀྱི་འཁོར་ལོ་བསྐོར་བ་འདི་ནི་ཞེས་མན་ཆད་ཀྱིས་ངེས་དོན་གྱི་མདོར་བསྟན་
ཏོ། །དོན་བསྡུ་ན། འཁོར་ལོ་གསུམ་པ་ཆོས་ཅན། ཁྱོད་ཀྱི་བརྗོད་བྱ་ཡོད་དེ། ཀུན་
བཏགས་རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དང་ཡོངས་གྲུབ་རང་གི་
མཚན་ཉིད་ཀྱིས་གྲུབ་པར་བསྟན་པའི་སྒོ་ནས་རྣམ་པར་མི་རྟོག་པའི་དམིགས་པ་འགྱུར་
བ་མེད་པའི་ཡོངས་གྲུབ་ཀྱིས་བསྡུས་པའི་སྟོང་ཉིད་རྒྱས་པར་གཏན་ལ་འབེབས་པའི་
ཕྱིར། དེའི་ཆེད་དུ་བྱ་བའི་གདུལ་བྱ་ལ་ཐེག་པ་ཐམས་ཅད་ལ་ཡང་དག་པར་ཞུགས་པ་
ཞེས་བརྗོད་པའི་རྒྱུ་མཚན་ཡོད་དེ། དེ་ལ་ཐེག་ཆེན་གྱི་རིགས་(༣༤ན)ཅན་དང་ཐེག་དམན་
གྱི་རིགས་ཅན་གཉིས་ཡོད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། དེ་ལྟར་ཡང་
དྲང་ངེས་རྣམ་འབྱེད་ལས། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ་འདི་ནི་གཉིས་
ཀའི་དབང་དུ་བྱས་པའོ། །ཞེས་གསུངས་པའི་ཕྱིར། འཁོར་ལོ་གསུམ་པ་ཆོས་ཅན།
ཁྱོད་ལ་ལེགས་པར་རྣམ་པར་ཕྱེ་བ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ཀུན་
བརྟགས་རང་གི་མཚན་ཉིད་ཀྱིས་མ་གྲུབ་ཅིང་གཞན་དབང་དང་ཡོངས་གྲུབ་གཉིས་རང་
གི་མཚན་ཉིད་ཀྱིས་གྲུབ་པའི་ཁྱད་པར་གསལ་བར་ཕྱེ་ནས་བསྟན་པའི་རྒྱུ་མཚན་གྱིས་
དེ་ལྟར་བརྗོད་པའི་ཕྱིར། ཁྱོད་ལ་བླ་ན་མ་མཆིས་པ་ཞེས་བརྗོད་པའི་རྒྱུ་མཚན་ཡོད་དེ།
ཁྱོད་ཀྱི་གོང་ན་ངེས་དོན་གྱི་མདོ་གཞན་མེད་པས་དེ་ལྟར་བརྗོད་པའི་ཕྱིར། སྐབས་མ་
མཆིས་པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་སྒྲ་ཇི་བཞིན་པ་ལ་ཀླན་ཀའི་སྐབས་
མེད་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། ངེས་པའི་དོན་ཞེས་བརྗོད་པའི་རྒྱུ་
མཚན་ཡོད་དེ། ཁྱོད་ཀྱི་དོན་གཞན་དུ་དྲང་མི་དགོས་པར་སྒྲ་ཇི་བཞིན་པ་ཡིན་པའི་ཕྱིར།
རྩོད་པའི་གཞིའི་གནས་སུ་གྱུར་པ་མ་ལགས་ཞེས་བརྗོད་པའི་རྒྱུ་མཚན་ཡོད་དེ། ངོ་བོ་
ཉིད་ཡོད་མེད་ཀྱི་ཁྱད་པར་གསལ་བར་ཕྱེ་ནས་བསྟན་པས་དོན་ལ་མི་མཐུན་པའི་རྩོད་
- 179 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་མི་འབྱུང་བའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། འདི་ནི་བླ་ན་མ་མཆིས་ཞེས་
པའི་ཉེ་ཚིག་སྨོས་པའི་མདོའི་མཚན་གཞིར་མདོ་སྡེ་དགོངས་འགྲེལ་རིལ་པོ་འཛིན་པ་མི་
འཐད་དེ། མདོ་དེར་ས་བཅུའི་(༣༤ བ)དབང་ཕྱུག་གི་བྱང་སེམས་ཀྱི་ཚུལ་བཟུང་བའི་སྟོན་
པའི་འཁོར་རྣམ་པ་བཅུས་སྟོན་པ་ལ་དྲི་བ་མི་འདྲ་བ་རེ་རེ་མཛད་པའི་དྲིས་ལན་གཞན་
རྣམས་ཉེ་ཚིག་སྨོས་པའི་མདོའི་མཚན་གཞིར་འབྲེལ་བ་མེད་པའི་ཕྱིར། དེས་ན་དོན་
དམ་ཡང་དག་འཕགས་ཞུས་ཀྱི་ལེའུ་འདི་ཉིད་དེའི་མཚན་གཞི་ཡིན་ཏེ། ལེའུ་འདིར་
ཀུན་བརྟགས་རང་གི་མཚན་ཉིད་ཀྱིས་མ་གྲུབ་ཅིང་། གཞན་དབང་དང་ཡོངས་གྲུབ་རང་
གི་མཚན་ཉིད་ཀྱིས་གྲུབ་པའི་ཁྱད་པར་གསལ་བར་ཕྱེ་ནས་བསྟན་པའི་ཕྱིར། དེས་ན་
འཁོར་ལོ་གསུམ་གྱི་ཁྱད་པར་དུས་ཚིགས་ཀྱི་སྒོ་ནས་མི་འཇོག་པར་བརྗོད་བྱའི་ངོས་
ནས་འཇོག་ཏེ། དྲང་ངེས་རྣམ་འབྱེད་ལས། དགོངས་འགྲེལ་ལས་འཁོར་ལོ་རིམ་པ་
གསུམ་གསུངས་པ་ནི་འཁོར་གྱི་འདུ་ཐེབས་དང་སྟོན་པའི་སྐུ་ཚེའི་ཚིགས་ལ་སོགས་པས་
འཇོག་པ་མིན་གྱི་བརྗོད་བྱའི་ངོས་ནས་ཡིན་ནོ། །དེ་ཡང་བདག་མེད་པའི་དོན་གཏན་
ལ་འབེབས་པའི་དབང་དུ་བྱས་པ་སྟེ། ཞེས་གསུངས་པའི་ཕྱིར། ཁོ་ན་རེ། དེའི་དོན་
དགོངས་འགྲེལ་ལས་གསུངས་པའི་འཁོར་ལོ་གསུམ་པོ་དེ་བརྗོད་བྱའི་ངོས་ནས་འཇོག་
པར་བསྟན་པ་ཙམ་ཡིན་པའི་ཕྱིར། དེ་ལྟར་མ་ཡིན་ན། དུས་ཀྱི་རིམ་པའི་སྒོ་ནས་འཇོག་
རྒྱུའི་འཁོར་ལོ་གསུམ་མེད་པར་ཐལ། དགོངས་འགྲེལ་ལས་གསུངས་པའི་འཁོར་ལོ་
གསུམ་པོ་དེ་ཡང་དེ་མ་ཡིན། འཁོར་ལོ་གསུམ་པོ་སྤྱི་ཙམ་པ་དེ་ཡང་དེར་འཇོག་མ་
རིགས་པའི་ཕྱིར། འདོད་མི་ནུས་ཏེ། དྲང་ངེས་རྣམ་འབྱེད་ལས། ཤུགས་ལ་གནས་པའི་
དོན་དེ་ཉིད་དུས་ཀྱི་རིམ་པའི་སྒོ་ནས་འཁོར་ལོ་གསུམ་(༣༥ན)དང་སྦྱར་བའི་དྲང་ངེས་སུ་
འགྱུར་ཚུལ་དོན་དམ་ཡང་དག་འཕགས་ཀྱིས་སྟོན་པ་ལ་ཞུས་པ་ནི། ཞེས་གསུངས་པའི་ཕྱིར་
ཟེར་ན། འོ་ན། དོན་དེ་ཉིད་ཞེས་སོགས་ཀྱིས་དུས་ཀྱི་རིམ་པའི་སྒོ་ནས་བཞག་རྒྱུའི་
- 180 -



ལ་བབྲང་
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
འཁོར་ལོ་གསུམ་མེད་པར་ཐལ། དེས་དགོངས་འགྲེལ་ལས་གསུངས་པའི་འཁོར་ལོ་
གསུམ་པོ་དེ་ཡང་དུས་ཀྱི་རིམ་པའི་སྒོ་ནས་འཇོག་པར་མ་བསྟན། འཁོར་ལོ་གསུམ་
པོ་སྤྱི་ཙམ་པ་དེ་ཡང་དེར་མ་བསྟན་པའི་ཕྱིར། ཁྱབ་པ་ཁས། དང་པོ་མ་གྲུབ་ན། དགོངས་
འགྲེལ་ལས་གསུངས་པའི་འཁོར་ལོ་གསུམ་པོ་དུས་ཀྱི་རིམ་པའི་སྒོ་ནས་འཇོག་རིགས་
པར་ཐལ། མ་གྲུབ་པ་དེའི་ཕྱིར། འདོད་ན་སོང་། གཉིས་པ་མ་གྲུབ་ན། དགོངས་
འགྲེལ་ལས། འཁོར་ལོ་རིམ་པ་གསུམ་གསུངས་པ་ནི་ཞེས་སོགས་ཀྱིས་ཀྱང་འཁོར་ལོ་
གསུམ་པོ་སྤྱི་ཙམ་པ་དེ་བརྗོད་བྱའི་ངོས་ནས་འཇོག་པར་མ་བསྟན་པར་ཐལ་ལོ། །ཁོ་ན་
རེ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་བྱེ་བྲག་སྨྲ་བ་མེད་དེ། འདུས་བྱས་མི་
རྟག་པར་རྟོགས་པའི་བྱེ་བྲག་སྨྲ་བ་མེད་པའི་ཕྱིར་ཏེ། བྱེ་བྲག་སྨྲ་བས་འདུས་བྱས་རྣམས་
ཕྱིས་འབྱུང་གི་འཇིག་རྒྱུ་དོན་གཞན་གྱིས་འཇིག་པར་འདོད་པའི་ཕྱིར། ཟེར་བ་མི་འཐད་
དེ། དེ་ལྟར་ན། བྱེ་བྲག་སྨྲ་བར་གྱུར་པའི་ལམ་ཞུགས་ཀྱི་གང་ཟག་མེད་པར་ཐལ་བའི་
སྐྱོན་ཡོད་ལ། རྣམ་འགྲེལ་ལས། ངེས་པས་ལྟོས་པ་འགོག་པའི་རྟགས་བཤད་པ་ཡང་མི་
འཐད་པར་ཐལ་བའི་སྐྱོན་ཡོད་པའི་ཕྱིར། འོ་ན་འཁོར་ལོ་གསུམ་གྱིས་བདག་མེད་ཀྱི་དོན་
གཏན་(༣༥བ)ལ་འབེབས་ཚུལ་དེ་གང་ཞེ་ན། དེ་ཡོད་དེ། འཁོར་ལོ་དང་པོས་རང་གི་ཆེད་
དུ་བྱ་བའི་གདུལ་བྱ་ལ་གང་ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་
གྱི་རྣམ་གཞག་གཙོ་བོར་གཏན་ལ་འབེབས། འཁོར་ལོ་ཕྱི་མ་གཉིས་ཀྱིས་རང་གི་ཆེད་
དུ་བྱ་བའི་གདུལ་བྱ་ལ་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་
རྣམ་གཞག་གཙོ་བོར་གཏན་ལ་འབེབས་པར་བྱེད་པ་ཡིན་པའི་ཕྱིར། དེ་ཡང་འཁོར་
ལོ་ཐ་མས་བདག་མེད་གཉིས་ཀའི་དབང་དུ་བྱས་པས་མཚན་ཉིད་གསུམ་གྱི་རྣམ་གཞག་
གཙོ་བོར་གཏན་ལ་འབེབས་པར་བྱེད་དེ། དེས་རང་གི་ཆེད་དུ་བྱ་བའི་གདུལ་བྱ་ཐེག་
ཆེན་གྱི་རིགས་ཅན་ལ་ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་གསུམ་གྱི་
- 181 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རྣམ་གཞག་འཁོར་ལོ་བར་པའི་དགོངས་དོན་དུ་གཙོ་བོར་གཏན་ལ་འབེབས། རང་གི་
ཆེད་དུ་བྱ་བའི་གདུལ་བྱ་ཐེག་དམན་ཀྱི་རིགས་ཅན་ལ་གང་ཟག་གི་བདག་མེད་ཀྱི་
དབང་དུ་བྱས་པའི་མཚན་ཉིད་གསུམ་གྱི་རྣམ་གཞག་འཁོར་ལོ་དང་པོའི་དགོངས་དོན་
དུ་གཙོ་བོར་གཏན་ལ་འབེབས་པའི་ཕྱིར། ཁ་ཅིག །ཐེག་པ་ཐམས་ཅད་ལ་ཡང་དག་
པར་ཞུགས་པ། ཞེས་པའི་དོན། ཐེག་པ་ལ་རྗོད་བྱེད་ཚིག་གི་ཐེག་པ་དང་། བརྗོད་བྱ་
དོན་གྱི་ཐེག་པ་གཉིས་ཡོད་པ་ལ། སྐབས་འདིར་བརྗོད་བྱ་ཚིག་གི་ཐེག་པ་ལ་ཞུགས་
པར་བྱེད་དེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ་འཁོར་ལོ་དང་པོ་གཉིས་ཀྱི་
དོན་གང་ཡིན་དཔྱོད་པ་ལ་ཞུགས་པའི་དོན་ཡིན་པའི་ཕྱིར་ཏེ། སྔ་མ་གཉིས་ནི་ཐེག་པ་
ཆེ་ཆུང་སོ་སོ་བ་ཡིན་ལ་འདི་ནི་གཉིས་ཀའི་དབང་དུ་བྱས་པའོ། །ཞེས་གསུངས་པའི་
དོན། ཐེག་ཆེན་གྱི་སྡེ་སྣོད་ལས་ཆོས་ཐམས་ཅད་ངོ་བོ་ཉིད་མེད་པར་གསུངས་པ་དང་
ཐེག་དམན་གྱི་སྡེ་སྣོད་ལས་ཆོས་ཐམས་ཅད་ངོ་བོ་ཉིད་ཀྱིས་ཡོད་པར་གསུངས་པའི་
སྒོར་གཉིས་ཡོད་པའི་མདོ་དེ་གཉིས་གང་གི་ཆེད་དུ་བྱ་བའི་སོ་སོའི་གདུལ་བྱ་ནི་སོ་
སོའི་བསམ་དོན་གྱི་བརྗོད་བྱའི་དོན་རྫོགས་པར་སྟོན་རུང་གི་གདུལ་བྱ་ཡིན་ལ། ཐ་
མའི་ཆེད་དུ་བྱ་བའི་གདུལ་བྱ་ནི། མདོ་དེ་གཉིས་ཀྱི་དངོས་ཟིན་ཙམ་མ་ཡིན་པར་དགོངས་
པ་གང་ཡིན་དཔྱོད་པ་ལ་ཞུགས་པའི་གདུལ་བྱ་ལ་དགོངས་ཀྱི། འཁོར་ལོ་ཐ་མའི་ཆེད་
དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པར་བསྟན་པ་མ་ཡིན་པའི་ཕྱིར།
ཞེས་ཟེར་བ་མི་འཐད་དེ། དེ་ལྟར་ན་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ་
འཁོར་ལོ་དང་པོ་གཉིས་ཀྱི་མདོ་མ་མཐོང་གོང་དུ་འཁོར་ལོ་ཐ་མའི་ཆེད་དུ་བྱ་བའི་
གདུལ་བྱ་མ་ཡིན་ལ་འཁོར་ལོ་ཐ་མའི་ཆེད་དུ་བྱ་བའི་གདུལ་བྱར་འགྱུར་བ་འཁོར་ལོ་
དང་པོ་གཉིས་ལ་ཐོས་བསམ་བྱས་པ་ལ་རག་ལས་སོ། །ཞེས་བཞེད་དགོས་ལ་དེ་འདྲ་
སུས་ཀྱང་ཁས་ལེན་མི་རུང་བའི་ཕྱིར་དང༌། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་
- 182 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཡིན་ན། འཁོར་ལོ་དང་པོ་གཉིས་ཀྱི་དགོངས་པ་གང་ཡིན་དཔྱོད་པ་ལ་ཞུགས་པའི་
གདུལ་བྱ་ཡིན་དགོས་པར་ཐལ་བའི་སྐྱོན་ཡོད་པའི་ཕྱིར།
གཞན་ཡང་། སྔ་མ་གཉིས་ནི་ཐེག་པ་ཆེ་ཆུང་སོ་སོ་བ་ཡིན་ལ། ཞེས་པའི་ཐེག་པ་དེ་
ཡང་རྗོད་བྱེད་ཚིག་གི་ཐེག་པ་ལ་བྱེད་རིགས་(༣༦བ)པར་ཐལ། འདི་ནི་གཉིས་ཀའི་དབང་
དུ་བྱས་པའོ། །ཞེས་པའི་ཐེག་པ་དེ་དེ་ལ་བྱེད་རིགས་པའི་ཕྱིར། རྟགས་ཁས། འདོད་ན།
ཉན་ཐོས་ཀྱི་ཐེག་པ་ལ། ཞེས་དང་། ཐེག་པ་ཆེན་པོ་ལ། ཞེས་པའི་ཐེག་པ་དེ་ཡང་དེ་ལ་
བྱེད་རིགས་པར་ཐལ་ལོ། །འདོད་མི་ནུས་ཏེ། སྔ་མ་ཉན་ཐོས་ཀྱི་ཐེག་པ་དང་། ཕྱི་
མ་ཐེག་ཆེན་གྱི་ཐེག་པ་ལ་བྱེད་རིགས་པའི་ཕྱིར་ཏེ། མདོ་དེ་གཉིས་འཁོར་ལོ་དང་པོ་
གཉིས་ཀྱི་གདུལ་བྱ་སོ་སོར་ངོས་འཛིན་གྱི་གཞུང་ཡིན་པའི་ཕྱིར། དྲང་ངེས་རྣམ་འབྱེད་
ལས། དེ་ལ་འཁོར་ལོ་དང་པོ་བསྐོར་བ་ལ་གནས་ནི་ཚིག་དང་པོས་བསྟན་ལ། གདུལ་
བྱ་ནི་གཉིས་པས་སོ། །ཞེས་སོགས་གསལ་བར་གསུངས་པའི་ཕྱིར། གཞན་ཡང་།
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ཡོད་པར་ཐལ།
འཁོར་ལོ་ཐ་མ་དེ་ཐེག་དམན་གྱི་མདོ་ཡིན་པའི་ཕྱིར་ཏེ། དེ་ཐེག་དམན་ཐུན་མོང་མ་
ཡིན་པའི་མདོའི་དགོངས་འགྲེལ་དུ་གྱུར་པའི་མདོ་ཡིན་པའི་ཕྱིར་ཏེ། དེ་འཁོར་ལོ་དང་
པོའི་དགོངས་འགྲེལ་ཡིན་པའི་ཕྱིར་ཏེ། དེས་འཁོར་ལོ་བར་པའི་དགོངས་པ་གཙོ་བོར་
དངོས་སུ་བཀྲལ་བའི་ཤུགས་ལ། འཁོར་ལོ་དང་པོའི་དགོངས་པ་གཙོ་བོར་འགྲེལ་བའི་
ཕྱིར། ཁོ་ན་རེ། འཁོར་ལོ་ཐ་མ་ཆོས་ཅན། ཁྱོད་ཀྱི་ཆེད་དུ་བྱ་བའི་གདུལ་བྱ་ཐེག་དམན་
གྱི་རིགས་ཅན་མེད་པར་ཐལ། ཐེག་ཆེན་ཐུན་མོང་མ་ཡིན་པའི་མདོ་ཡིན་པའི་ཕྱིར།
ཁྱོད་སེམས་ཙམ་པ་ཐུན་མོང་མ་ཡིན་པའི་མདོ་ཡིན་པའི་ཕྱིར་ཟེར་ན་མ་ཁྱབ། དེར་ཐལ།
ཁྱོད་བཀའ་ཐ་མ་ལེགས་ཕྱེའི་ཆོས་འཁོར་(༣༧ན)ཡིན་པའི་ཕྱིར། འདིར་མ་ཁྱབ་སྟེ།
གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་དངོས་བསྟན་བསྟན་བྱའི་གཙོ་བོར་བྱེད་
- 183 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་མདོ་ཡིན་ན། སེམས་ཙམ་པ་ཐུན་མོང་མ་ཡིན་པའི་མདོ་ཡིན་དགོས་པར་ཐལ། མ་
ཁྱབ་ མཚམས་ལ་ཁྱབ་པའི་ཕྱིར། འདོད་ན། སྲིད་པ་འཕོ་བའི་མདོ་ཆོས་ཅན། དེར་ཐལ།
དེའི་ཕྱིར། འདོད་མི་ནུས་ཏེ། ཉན་ཐོས་སྡེ་པའི་མདོ་ཡིན་པའི་ཕྱིར། ཞེས་ཟེར། །
རང་ལུགས་ཀྱིས་མ་ཁྱབ་མཚམས་ལ། སེམས་ཙམ་པ་ཡིན་ན། ཐེག་ཆེན་གྱི་
རིགས་ཅན་ཡིན་དགོས་པར་ཐལ། མ་ཁྱབ་མཚམས་ལ་ཁྱབ་པའི་ཕྱིར། འདོད་ན། ཕྱི་
དོན་ཁས་མི་ལེན་ཅིང་བདེན་གྲུབ་ཁས་ལེན་པའི་ཉན་ཐོས་ཚོགས་ལམ་པ་ཆོས་ཅན།
དེར་ཐལ། དེའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང་། དེ་དེ་ཡིན་པར་ཐལ། དེ་
རང་སྡེ་གྲུབ་མཐའ་སྨྲ་བའི་གང་ཟག་གང་ཞིག་བྱེ་བྲག་སྨྲ་བ་ཡང་མ་ཡིན། མདོ་སྡེ་པ་
ཡང་མ་ཡིན། ངོ་བོ་ཉིད་མེད་པར་སྨྲ་བ་ཡང་མ་ཡིན་པའི་ཕྱིར། དང་པོ་གྲུབ་སྟེ། དེ་ནང་
པའི་གྲུབ་མཐའ་སྨྲ་བའི་གང་ཟག་ཡིན་པའི་ཕྱིར། བར་པ་གཉིས་གྲུབ་སྟེ། དེས་ཕྱི་དོན་
ཁས་མི་ལེན་པའི་ཕྱིར། ཕྱི་མ་མ་གྲུབ་ན། ཐེག་ཆེན་གྱི་རིགས་ཅན་ཡིན་པར་ཐལ། ངོ་
བོ་ཉིད་མེད་པར་སྨྲ་བ་ཡིན་པའི་ཕྱིར། ཁྱབ་སྟེ། སེམས་ཙམ་པ་ལ་དེས་ཁྱབ་པའི་ཕྱིར།
གཞན་ཡང་། བྱེ་བྲག་སྨྲ་བར་གྱུར་པའི་བྱང་སེམས་ཚོགས་ལམ་པ་མེད་པར་ཐལ། སེམས་
ཙམ་པར་གྱུར་པའི་ཐེག་དམན་གྱི་གང་ཟག་མེད་པའི་ཕྱིར། རྟགས་ཁས། ཁོ་(༣༧བ)ན་
རེ། གཉིས་སྟོང་རྟོགས་པའི་ཉན་ཐོས་ཡིན་ན། སེམས་ཙམ་པ་ཡིན་དགོས་པར་ཐལ།
དེ་སེམས་ཙམ་པ་ཡིན་པའི་ཕྱིར། རྟགས་ཁས། འདོད་ན། གཉིས་སྟོང་རྟོགས་པའི་
གཟུགས་མེད་རྟེན་ཅན་གྱི་ཉན་ཐོས་འཕགས་པ་ཆོས་ཅན། དེར་ཐལ། དེའི་ཕྱིར།
འདོད་ཟེར་ན། གྲུབ་མཐའ་སྨྲ་བའི་གང་ཟག་ཏུ་ཐལ། འདོད་པའི་ཕྱིར། འདོད་ན།
ངག་སྨྲ་བའི་གང་ཟག་ཏུ་ཐལ་ལོ། །འདོད་ན། གཟུགས་མེད་ན་ངག་སྨྲ་བ་ཡོད་པར་
ཐལ་ལོ། ། །
ཁོ་ན་རེ། གཟུང་འཛིན་རྫས་གཞན་གྱིས་སྟོང་པར་རྟོགས་པའི་རང་རྒྱལ་དེ་སེམས་
- 184 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།།
ཙམ་པ་ཡིན་པར་ཐལ། རྟགས་དེའི་ཕྱིར་ཟེར་ན། མ་ཁྱབ། འདོད་མི་ནུས་ཏེ། རང་རྒྱལ་
གྲུབ་མཐའ་སྨྲ་བ་བཞི་པོ་གང་གི་ཁོངས་སུ་མ་འདུས་པའི་ཕྱིར། ཁོ་ན་རེ། འཁོར་ལོ་ཐ་
མའི་ཆེད་དུ་བྱ་བའི་གདུལ་བྱ་ཡིན་ན་ཐེག་ཆེན་གྱི་རིགས་ཅན་གྱི་གང་ཟག་ཡིན་དགོས་
པར་ཐལ། རྣམ་བཤད་ལས། མདོ་སྡེ་དགོངས་འགྲེལ་ལྟ་བུས་དེའི་དགོངས་པ་གསལ་
བར་ཕྱེ་ནས་བསྟན་དགོས་པའི་རིགས་ཅན་རྣམས་ནི་ཐེག་པ་ཆེན་པོའི་རིགས་ཅན་ཡིན་
ཡང་སྔ་མ་ལས་དབང་པོ་དམན་པའོ། །ཞེས་གསུངས་པའི་ཕྱིར་དང་། དྲང་ངེས་རྣམ་
འབྱེད་ལས། དེས་ན་ཐེག་པ་ཆེན་པོའི་རིགས་ཅན་ཡིན་ཡང་རང་གི་མཚན་ཉིད་ཀྱིས་
གྲུབ་པས་སྟོང་པའི་རང་བཞིན་མེད་པ་ལ་ལས་འབྲས་དང་འཆིང་གྲོལ་སོགས་བཞག་
ས་མེད་པར་འགྲོལ་བ་ལ་ནི། འཁོར་ལོ་བར་པས་བསྟན་པ་ལྟར་བསྟན་ན་ཆད་ལྟ་ཆེན་
པོ་སྐྱེ་བས། དེ་སྤང་བའི་ཕྱིར། རགས་པའི་ཆོས་ཀྱི་བདག་མེད་བསྟན་ནས་རྒྱུད་སྦྱངས་
ནས་ཕྲ་བའི་ཆོས་ཀྱི་བདག་(༣༨ན)མེད་ལ་གཞུག་པའི་ཕྱིར་དུ་ངོ་བོ་ཉིད་དང་པོ་དང༌།
གཞན་གཉིས་ལ་ཐ་སྙད་དུ་རྣལ་འབྱོར་སྤྱོད་པ་བའི་འདོད་པ་ལྟར་གྱི་མིང་དང་བརྡས་
བཞག་མ་བཞག་གི་ཁྱད་པར་ཡོད་པ་ལ་དགོངས་ནས་རང་གི་མཚན་ཉིད་ཀྱིས་ཡོད་པ་
དང་མེད་པར་གསུངས་སོ། །ཞེས་གསུངས་པའི་ཕྱིར་ན་མ་ཁྱབ་སྟེ། འཁོར་ལོ་ཐ་མས་
འཁོར་ལོ་བར་པའི་དགོངས་པ་གསལ་བར་ཕྱེ་ནས་སྟོན་དགོས་པའི་རིགས་ཅན་གྱི་
འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ་ཡིན་ན་ཐེག་ཆེན་གྱི་རིགས་ཅན་ཡིན་
དགོས་པ་ལུང་འདིའི་དོན་ཡིན་པའི་ཕྱིར། །
དེས་ན་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་ཅན་དང་།
འཁོར་ལོ་བར་པའི་ཆེད་དུ་བྱ་བའི་གདུལ་བྱ་གཉིས་ལ་དབང་པོ་རྣོ་རྟུལ་གྱི་ཁྱད་པར་
ཡོད་དེ། ཕྱི་མས་མདོ་གཞན་གྱིས་འཁོར་ལོ་བར་པའི་དགོངས་པ་བཀྲལ་བ་ལ་མི་ལྟོས་
པར་དེའི་དགོངས་པ་རྫོགས་པར་རྟོགས་ནུས་ཤིང་སྒྲ་ཇི་བཞིན་པར་མི་འཛིན་ལ། དང་
85 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པོ་དེས་མདོ་དགོངས་འགྲེལ་གྱིས་འཁོར་ལོ་བར་པའི་དགོངས་པ་ཕྱེ་ནས་སྟོན་དགོས་པའི་
རིགས་ཅན་ཡིན་པས་སྔ་མ་ལས་དབང་པོ་དམན་པ་ཡིན་པའི་ཕྱིར། ཞེས་པའི་དོན་ནོ། །
གཞན་ཡང་། ཁོ་ན་རེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་
རིགས་ཅན་ཆོས་ཅན། ཁྱོད་འཁོར་ལོ་ཐ་མའི་དངོས་ཀྱི་བྱེད་པ་ལ་བརྟེན་ནས་འཁོར་ལོ་
ཐ་མའི་དགོངས་པ་རྫོགས་པར་རྟོགས་ནུས་པའི་གང་ཟག་ཏུ་ཐལ། ཁྱོད་འཁོར་ལོ་ཐ་
མའི་ཆེད་དུ་བྱ་བའི་གདུལ་བྱ་(༣༨བ)ཡིན་པའི་ཕྱིར་ན་མ་ཁྱབ། འདོད་ན། ཁྱོད་ཀྱི་ཆོས་ཀྱི་
བདག་མེད་རྟོགས་པར་ཐལ་ལོ། །སྲིད་པ་འཕོ་བའི་མདོའི་ཆེད་དུ་བྱ་བའི་གདུལ་བྱ་ཐེག་
དམན་གྱི་རིགས་ཅན་དེ་ཆོས་ཅན། དེའི་བསམ་དོན་གྱི་བརྗོད་བྱའི་དོན་རྫོགས་པར་
སྟོན་རུང་གི་གདུལ་བྱར་ཐལ། དེའི་ཆེད་དུ་བྱ་བའི་གདུལ་བྱ་ཡིན་པའི་ཕྱིར། ཁྱབ་པ་
ཁས། འདོད་ན། སྟོང་ཉིད་ཕྲ་མོ་དངོས་སུ་སྟོན་རུང་གི་གདུལ་བྱར་ཐལ། འདོད་པ་གང་
ཞིག་དེས་སྟོང་ཉིད་ཕྲ་མོ་དངོས་སུ་སྟོན་པའི་ཕྱིར། །
ཁོ་ན་རེ། འཁོར་ལོ་ཐ་མ་ཆོས་ཅན། །ཁྱོད་ཀྱིས་ཆོས་ཀྱི་བདག་མེད་ཕྲ་མོ་མ་
བསྟན་པར་ཐལ། ཁྱོད་ཐེག་དམན་གྱི་མདོ་ཡིན་པའི་ཕྱིར། རྟགས་ཁས། ཁྱབ་སྟེ། དྲང་
ངེས་རྣམ་འབྱེད་ལས། རྣལ་འབྱོར་སྤྱོད་པ་དང་དབུ་མ་རང་རྒྱུད་པ་རྣམས་ཀྱིས་ཐེག་
དམན་གྱི་སྡེ་སྣོད་ལས་ཆོས་ཀྱི་བདག་མེད་མ་བསྟན་པར་བཞེད་ལ། ཞེས་གསུངས་
པའི་ཕྱིར་ཟེར་ན་མ་ཁྱབ་སྟེ། ཐེག་དམན་ཐུན་མོང་མ་ཡིན་པའི་སྡེ་སྣོད་ལ་དགོངས་པ་
ཡིན་པའི་ཕྱིར། དེ་ལྟར་མ་ཡིན་ན། སྲིད་པ་འཕོ་བའི་མདོ་ལས། མིང་ནི་གང་དང་གང་
གིས་སུ། །ཆོས་རྣམས་གང་དང་གང་བརྗོད་པ། །དེ་ལ་དེ་ནི་ཡོད་མ་ཡིན། །འདི་ནི་ཆོས་
རྣམས་ ཆོས་ཉིད་དོ། །ཞེས་གསུངས་ པའི་ མདོ་ དེ་ཆོས་ཅན། དེར་ཐལ། དེའི་ཕྱིར། དེ་
བཞིན་དུ། འཇིག་རྟེན་དག་ན་ཀུན་རྫོབ་གང་ཅི་ཡོད། །དེ་ཀུན་ཐུབ་པས་ཞལ་གྱིས་མི་
བཞེས་ཏེ། །གཟིགས་དང་གསན་ལ་བཞེད་པ་མི་མཛད་ན། །དེ་ནི་ཞལ་གྱིས་མི་བཞེས་
- 186 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
གང་ གིས་ འཛིན། །ཅེས་ གསུངས་ པའི་ དོན་གྱི་སྡེ་ཚན་གྱི་མདོ་དེ་ཆོས་ཅན། (༣༩ན)
དེར་ ཐལ། དེའི་ཕྱིར། དེ་བཞིན་དུ། འདི་ན་དགེ་སློང་གཏུམ་བྱེད་ ནི་ ས་ ལ་ བརྟེན་ ཅིང་
བསམ་གཏན་མི་བཞེད་དོ། །ཞེས་སོགས་ཀྱི་གཏུམ་བྱེད་ཀ་ཏྱཱ་ནའི་བུ་ལ་གདམས་པའི་
མདོ་ཆོས་ཅན། དེར་ཐལ། དེའི་ཕྱིར། རྟགས་གསུམ་ཀ་གྲུབ་སྟེ། མདོ་ཚན་དེ་གསུམ་
པོ་ཉན་ཐོས་སྡེ་པ་ལ་གྲགས་པའི་མདོ་ཡིན་པའི་ཕྱིར། དེ་གསུམ་གྱི་རྩ་བར་འདོད་མི་ནུས་
ཏེ། དེ་གསུམ་གྱིས་གཟུང་འཛིན་རྫས་གཞན་གྱིས་སྟོང་པའི་སྟོང་ཉིད་བསྟན་བྱའི་གཙོ་བོར་
བྱས་ནས་བསྟན་པའི་ཕྱིར་ཏེ། བྱང་ས་ལས། ཡིད་ཆེས་པའི་ལུང་གིས་ཀྱང་ཆོས་ཉིད་
བརྗོད་དུ་མེད་པའི་ངོ་བོ་ཉིད་དུ་རིགས་པར་བྱ་སྟེ། བཅོམ་ལྡན་འདས་ཀྱིས་སྲིད་པ་འཕོ་
བའི་མདོ་ལས། མིང་ནི་གང་དང་གང་གིས་སུ། །ཞེས་སོགས་གསུངས་པའི་ཕྱིར་དང་།
དྲང་ངེས་རྣམ་འབྱེད་ལས། དེའི་ཕྱིར། མིང་ནི་གང་དང་གང་གིས་སུ། །ཞེས་སོགས་ཉན་
ཐོས་སྡེ་པ་ལ་གྲུབ་པའི་མདོ་ཡིན་ཡང་དེ་དག་གི་བཤད་པ་དང་དོན་ཁྱད་པར་མེད་པ་
མིན་ཏེ། དཔེར་ན། ཕལ་ཆེན་སྡེ་པའི་ལུང་ལས་རྩ་བའི་རྣམ་པར་ཤེས་པ་ཞེས་འབྱུང་བ་
འདི་བས་ཀུན་གཞི་ལ་བཤད་པ་བཞིན་ནོ། །ཞེས་གསུངས་པའི་ཕྱིར། །
ཁོ་ན་རེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་
ཆོས་ཅན། ཁྱོད་འཁོར་ལོ་དང་པོའི་ཆེད་དུ་བྱ་བའི་གདུལ་བྱ་ལས་དབང་པོ་རྟུལ་བར་
ཐལ། འཁོར་ལོ་དང་པོའི་ཆེད་དུ་བྱ་བའི་གདུལ་བྱ་དེ་མདོ་གཞན་གྱིས་དགོངས་པ་བཀྲལ་
བ་ལ་མི་ལྟོས་པར་འཁོར་ལོ་དང་པོའི་དགོངས་པ་རྫོགས་པར་རྟོགས་ནུས། (༣༩བ)ཁྱོད་
འཁོར་ལོ་ཐ་མས་འཁོར་ལོ་དང་པོའི་དགོངས་པ་གསལ་བར་ཕྱེ་ནས་སྟོན་དགོས་པའི་རིཊ་
ཅན་ཡིན་པའི་ཕྱིར། འདོད་མི་ནུས་ཏེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཡིན་
པའི་ཕྱིར་ཟེར། འོ་ན། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་ཆེན་གྱི་རིགས་
ཅན་ཆོས་ཅན། ཁྱོད་འཁོར་ལོ་བར་པའི་ཆེད་དུ་བྱ་བའི་གདུལ་བྱ་ལས་དབང་པོ་རྟུལ་
- 187 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བར་ཐལ། འཁོར་ལོ་བར་པའི་ཆེད་དུ་བྱ་བའི་གདུལ་བྱ་དེས་མདོ་གཞན་གྱིས་དགོངས་
པ་བཀྲལ་བ་ལ་མི་ལྟོས་པར་འཁོར་ལོ་བར་པའི་དགོངས་པ་རྫོགས་པར་རྟོགས་ནུས་པ་
གང་ཞིག །ཁྱོད་འཁོར་ལོ་ཐ་མས་འཁོར་ལོ་བར་པའི་དགོངས་པ་གསལ་བར་ཕྱེ་ནས་
སྟོན་དགོས་པའི་རིགས་ཅན་ཡིན་པའི་ཕྱིར། འདོད་མི་ནུས་ཏེ། འཁོར་ལོ་ཐ་མའི་ཆེད་
དུ་བྱ་བའི་གདུལ་བྱ་ཡིན་པའི་ཕྱིར། ཁྱབ་པ་ཁས། ཁོ་ན་རེ། འཁོར་ལོ་ཐ་མས་རང་གི་
ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་ལ་ཆོས་ཀྱི་བདག་མེད་ཕྲ་མོ་བསྟན་
བྱའི་གཙོ་བོར་བྱས་ནས་བསྟན་པར་ཐལ། དེའི་ཆེད་དུ་བྱ་བའི་གདུལ་བྱ་ཐེག་དམན་གྱི་
རིགས་ཅན་ཡོད་པ་གང་ཞིག །དེས་ཆོས་ཀྱི་བདག་མེད་ཕྲ་མོ་བསྟན་པའི་ཕྱིར་ཟེར་ན།
འཁོར་ལོ་དང་པོས་རང་གི་ཆེད་དུ་བྱ་བའི་གདུལ་བྱ་བྱེ་བྲག་སྨྲ་བ་ལ་སྤྱི་མཚན་དངོས་
མེད་དུ་བསྟན་བྱའི་གཙོ་བོར་བྱས་ནས་བསྟན་པར་ཐལ། དེའི་ཆེད་དུ་བྱ་བའི་གདུལ་
བྱར་གྱུར་པའི་བྱེ་བྲག་སྨྲ་བ་ཡོད་པ་གང་ཞིག །དེས་དེ་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར། ཁྱབ་པ་ཁས། དང་པོ་གྲུབ་སྟེ། དེར་གྱུར་པའི་བྱེ་མདོ་གཉིས་ཀ་ཡོད་
(༤༠ན)པའི་ཕྱིར། གཉིས་པ་གྲུབ་སྟེ། དེས་མདོ་སྡེ་པས་འདོད་པ་ལྟར་གྱི་སྤྱི་མཚན་
དངོས་པོར་མེད་ཅིང་། རང་མཚན་བདེན་གྲུབ་ཏུ་བསྟན་ བྱའི་ གཙོ་བོར་ བྱས་ནས་
བསྟན་པའི་ཕྱིར། །
ཁ་ཅིག །འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་ཅན་
ཡོད་པ་མི་འཐད་དེ། དྲང་ངེས་རྣམ་འབྱེད་དང་འགལ་བའི་ཕྱིར་ཏེ། དྲང་ངེས་རྣམ་
འབྱེད་ལས། ཕུང་པོ་ལ་སོགས་པ་གཞན་དབང་དེ་ལ་ཆོས་ཀྱི་བདག་ཏུ་སྒོ་བཏགས་པ་
ཀུན་བརྟགས་དང་དེ་དེས་སྟོང་པ་ཆོས་ཀྱི་བདག་མེད་ཀྱི་ཡོངས་གྲུབ་ཏུ་འཇོག་པ་ཐེག་
ཆེན་གྱི་མདོའི་དོན་དུ་དགོངས་འགྲེལ་གྱིས་བཀྲལ་བའི་ཤུགས་ཀྱིས། ཕུང་པོའི་གཞན་
དབང་གང་ཟག་གི་བདག་གི་ཀུན་བརྟགས་ཀྱིས་སྟོང་པ་གང་ཟག་གི་བདག་མེད་ཀྱི་
- 188 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་དེ་ཙམ་ཞིག་ཐེག་དམན་གྱི་
མདོའི་དོན་དུ་གོ་ནུས་ལ། དེའི་ཕྱིར་འཁོར་ལོ་དང་པོ་གསུངས་པའི་གདུལ་བྱ་ནི་གང་
ཟག་གི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་པ་རྟོགས་པའི་
སྣོད་དུ་རུང་ལ། ཆོས་ཀྱི་བདག་མེད་ཀྱི་དབང་དུ་བྱས་པའི་མཚན་ཉིད་ངོ་བོ་ཉིད་མེད་
པ་རྟོགས་པའི་སྣོད་དུ་མི་རུང་བ་ལ་གསུངས་པར་དགོངས་འགྲེལ་གྱིས་ཤུགས་ཀྱིས་འགྲེལ་
བས། ལེགས་པར་རྣམ་པར་ཕྱེ་པའི་ཆོས་འཁོར་ཐེག་པ་ཐམས་ཅད་ལ་ཞུགས་པའི་ཆེད་དུ་
གསུངས་པའི་དོན་ནི་དེའོ། །ཞེས་གསུངས་པ་དང་འགལ་བའི་ཕྱིར་ཏེ། འགལ་ཚུལ་ཡང་།
འཁོར་ལོ་ཐ་མ་ལ་ལྟོས་(༤༠བ)ནས་བདག་མེད་གཉིས་དངོས་ཤུགས་ལ་གོ་ནུས་པར་
གསུངས་པའི་དོན་དེ་འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་པ་ཆེ་ཆུང་གཉིས་
ཀའི་རིགས་ཅན་གཉིས་གང་རུང་གིས་གོ་ནུས་པ་ཡིན་ནམ། འོན་ཏེ། ཐེག་ཆེན་གྱི་
རིགས་ཅན་གྱིས་ཆོས་ཀྱི་བདག་མེད་ཀྱི་ཡོངས་གྲུབ་དངོས་སུ་གོ །དེའི་ཤུགས་ཀྱིས་
ཐེག་དམན་གྱི་རིགས་ཅན་གྱིས་གང་ཟག་གི་བདག་མེད་ཀྱི་ཡོངས་གྲུབ་སོ་སོར་གོ་བ་
གང་ཡིན། དང་པོ་ལྟར་ན། ཐེག་དམན་གྱི་རིགས་ཅན་གྱི་གདུལ་བྱས་ཆོས་ཀྱི་བདག་
མེད་དངོས་སུ་གོ་ནས་ཤུགས་ལ་གང་ཟག་གི་བདག་མེད་རྟོགས་པར་ཁས་ལེན་པའི་
སེམས་ཙམ་པ་དེ་བརྒྱ་བྱིན་མཐོང་བ་ལས་ངོ་མཚར་ཆེ། །
གཉིས་པ་ལྟར་ན། ལྷས་བྱིན་གྱིས་ཆོས་ཀྱི་བདག་མེད་དངོས་སུ་གོ་བའི་ཤུགས་
ཀྱིས་མཆོད་སྦྱིན་གྱི་གང་ཟག་གི་བདག་མེད་གོ་བར་འོས་པའི་དངོས་ཤུགས་ཀྱི་རྟོགས་
པ་སྐྱེས་ཚུལ་འདི་ནི། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་ཐེག་དམན་གྱི་རིགས་
ཅན་ཡོད་པར་ཁས་ལེན་པའི་ཁྱེད་ཅག་ཁོ་ན་ལ་འོས་པའི་ཆོས་སྐད་ཡིན་གྱི་སེམས་རྣལ་
དུ་གནས་པ་སུ་ཞིག་གིས་ཁས་ལེན། རིགས་པའི་གནོད་བྱེད་ནི་འཁོར་ལོ་ཐ་མའི་ཆེད་
དུ་བྱ་བའི་གདུལ་བྱ་ཉན་ཐོས་ཀྱི་རིགས་ཅན་ཆོས་ཅན། ཁྱོད་འཁོར་ལོ་ཐ་མའི་མདོ་ལ་
- 189 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལྟོས་ནས་འཁོར་ལོ་བར་པའི་བསྟན་དོན་གྱི་གཙོ་བོར་གྱུར་པའི་སྟོང་ཉིད་ཕྲ་མོ་དངོས་
སུ་སྟོན་རུང་གི་གདུལ་བྱ་ཡིན་པར་ཐལ། ཁྱོད་འཁོར་ལོ་ཐ་མའི་ཆེད་དུ་བྱ་བའི་གདུལ་
བྱ་ཡིན་པའི་ཕྱིར། འདོད་མི་ནུས་ཏེ། ཐེག་དམན་གྱི་རིགས་ཅན་ཡིན་(༤ ༡ན)པའི་ཕྱིར།
ཡང་། འཁོར་ལོ་ཐ་མ་ཆོས་ཅན། ཐེག་དམན་གྱི་སྡེ་སྣོད་དུ་ཐལ། རང་གི་ཆེད་དུ་
བྱ་བའི་གདུལ་བྱ་ཐེག་དམན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་
མདོ་ཡིན་པའི་ཕྱིར། འདོད་ན། ཐེག་ཆེན་གྱི་སྡེ་སྣོད་ཡིན་པར་ཐལ། རང་གི་ཆེད་དུ་བྱ་
བའི་གདུལ་བྱ་ཐེག་ཆེན་གྱི་རིགས་ཅན་ལ་གཙོ་བོར་དགོངས་ནས་གསུངས་པའི་མདོ་
ཡིན་པའི་ཕྱིར། སྔ་ཕྱི་གཉིས་ཀ་ལ་མ་ཁྱབ་ན། ཐེག་པ་ཆེ་ཆུང་གི་སྡེ་སྣོད་སོ་སོར་གདུལ་
བྱའི་ངོས་ནས་འཇོག་མི་རིགས་པར་འགྱུར་ལ། གཉིས་ཀ་ལ་འདོད་ན་ཧ་ཅང་ཐལ་ལོ། །
ཞེས་ཟེར་བ་མི་འཐད་དེ། ཁྱོད་ལྟར་ན། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེས་
ཆོས་ཀྱི་བདག་མེད་ཀྱི་ཡོངས་གྲུབ་ཐེག་ཆེན་གྱི་མདོའི་དོན་དུ་དངོས་སུ་གོ་བའི་ཤུགས་
ལ། གང་ཟག་གི་བདག་མེད་ཀྱི་ཡོངས་གྲུབ་ཐེག་དམན་གྱི་མདོའི་དོན་དུ་གོ་ནུས་སམ་
མི་ནུས། མི་ནུས་ན་སྔར་གྱི་དྲིས་པ་དེ་རྣམས་འབྲེལ་མེད་ལ། ནུས་ན་དེའི་རྒྱུད་ལ་ཆོས་
ཀྱི་བདག་མེད་ཀྱི་ཡོངས་གྲུབ་ཐེག་ཆེན་གྱི་མདོའི་དོན་དུ་དངོས་སུ་གོ་བའི་ཤུགས་ལ།
གང་ཟག་གི་བདག་མེད་ཀྱི་ཡོངས་གྲུབ་ཐེག་དམན་གྱི་མདོའི་དོན་དུ་གོ་ནུས་པའི་བློ་
གཅིག་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། དེའི་རྒྱུད་ལ་ཆོས་ཀྱི་
བདག་མེད་རྟོགས་པའི་ཤུགས་ལ་གང་ཟག་གི་བདག་མེད་རྟོགས་པའི་བློ་གཅིག་ཡོད་
པར་ཐལ་ལོ། །འདོད་ན། དེའི་རྒྱུད་ཀྱི་ཆོས་ཀྱི་བདག་མེད་རྟོགས་པའི་བློ་དེས་གང་
ཟག་གི་བདག་མེད་རྟོགས་པར་(༩ ༡བ)ཐལ་ལོ། །འདོད་ན། ཁས་ལེན་འདི་འདྲ་ བ་
སེམས་རྣལ་དུ་མི་གནས་པ་ཁྱོད་ཀྱི་ཆོས་སྐད་དོ། །
དེས་ན་འདིའི་གོ་ཚུལ་དེ་དངོས་ཤུགས་ཀྱི་གོ་ཚུལ་མིན་གྱི། ཤུགས་ཀྱིས་ཅེས་བྱ་
- 190 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
བ་ནི། རྣམ་འགྲེལ་ལས། དོན་གྱིས་དེ་ནི་འཇིག་བློར་གྱུར། །ཅེས་པའི་ཐད་ཀྱི་རྣམ་
བཤད་ལས། དོན་གྱི་ཤུགས་ཀྱིས་སྒྲ་དེ་ནི་འཇིག་པར་རྟོགས་པའི་བློ་སྐྱེ་བར་འགྱུར་
རོ། །ཞེས་གསུངས་པའི་ཤུགས་དེ་ཡིན་ནོ། །
རིགས་པའི་གནོད་བྱེད་ཡང་མི་འཐད་དེ། ཁྱེད་ལྟར་ན། མདོའི་དེའི་ཆེད་དུ་བྱ་
བའི་གདུལ་བྱ་ཡིན་ན་མདོ་དེའི་བསྟན་དོན་རྫོགས་པར་སྟོན་རུང་གི་གདུལ་བྱ་ཡིན་
དགོས་པར་འགྱུར་ལ་དེ་ལ་གནོད་བྱེད་བསྟན་ཟིན་པའི་ཕྱིར་དང་། ཐེག་པ་ཐུན་མོང་
བའི་མདོ་ཡང་མེད་པ་ཁས་ལེན་དགོས་པར་འགྱུར་རོ། །དེས་ན་དྲང་ངེས་རྣམ་འབྱེད་
ཀྱི་ལུང་དོན་ཁོ་བོས་བཤད་པར་བྱ་སྟེ། འཁོར་ལོ་ཐ་མའི་ཆེད་དུ་བྱ་བའི་གདུལ་བྱ་དེ་
ལ་ཐེག་པ་ཐམས་ཅད་ལ་ཡང་དག་པར་ཞུགས་པ་ཞེས་བརྗོད་པའི་རྒྱུ་མཚན་ཡོད་དེ།
འཁོར་ལོ་ཐ་མས་ཐེག་པ་ཆེ་ཆུང་གི་མདོ་གཉིས་ཀའི་དགོངས་པ་གཙོ་བོར་འགྲེལ་བ་
ལ་ཞུགས་པས་དེ་ལ་དེ་ལྟར་བརྗོད་པའི་ཕྱིར། འཁོར་ལོ་ཐ་མས་འཁོར་ལོ་དང་པོ་
གཉིས་ཀྱི་དགོངས་པ་ཐུན་མོང་དུ་གཙོ་བོར་འགྲེལ་བ་ཡིན་ཏེ། འཁོར་ལོ་ཐ་མར་ཕུང་
པོ་ལ་སོགས་པ་གཞན་དབང་དང་དེ་ལ་གཟུང་འཛིན་རྫས་ཐ་དད་པའི་ཆོས་ཀྱི་བདག་
ཏུ་སྒྲོ་འདོགས་པ་ཀུན་བཏགས་དེ་དེས་སྟོང་པ་གཟུང་འཛིན་རྫས་གཞན་བཀག་པའི་ཆོས་
ཀྱི་བདག་མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་ཐེག་ཆེན་
གྱི་མདོའི་དོན་དུ་དངོས་སུ་བཀྲལ་ནས། ཕུང་པོ་ལ་སོགས་པ་གཞན་དབང་དང་དེ་ལ་
གང་ཟག་གི་བདག་ཏུ་སྒྲོ་འདོགས་པ་ཀུན་བརྟགས་དེ་དེས་སྟོང་པ་གང་ཟག་གི་བདག་
མེད་ཀྱི་ཡོངས་གྲུབ་ཏུ་འཇོག་པའི་ངོ་བོ་ཉིད་གསུམ་གྱི་རྣམ་གཞག་ཐེག་དམན་གྱི་མདོའི་
དོན་དུ་ཤུགས་ལ་གཙོ་བོར་འགྲེལ་བའི་ཕྱིར། དེ་ཡང་ཡིན་ཏེ། བཅོམ་ལྡན་འདས་ཀྱིས་
རྣམ་གྲངས་དུ་མར་ཕུང་པོ་རྣམས་ཀྱི་རང་གི་མཚན་ཉིད་ཀྱང་བཀའ་སྩལ་ཞེས་སོགས་
ཀྱི་སྐབས་སུ། འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་
- 191 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཐམས་ཅད་རང་གི་མཚན་ཉིད་ཀྱིས་གྲུབ་པར་བཀའ་སྩལ། འཁོར་ལོ་བར་པར་གཟུགས་
ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་གསུངས་
པ་གཉིས་སྒྲས་ཟིན་ལྟར་ན་འགལ་ཡང་། འགལ་བ་མེད་དགོས་པས་འཁོར་ལོ་བར་
པར་དེ་ལྟར་གསུངས་པ་ཅི་ལ་དགོངས་ནས་གསུངས་པ་ཡིན་ཞེས་དངོས་སུ་ཞུས་ནས་
འཁོར་ལོ་དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་པ་ཡིན་ཞེས་དོན་
གྱིས་ཞུས་པ་ཡིན་པའི་ཕྱིར། །
དེ་དག་གི་ལན་གྱི་སྐབས་སུ་ཡང་། འཁོར་ལོ་བར་པར་དེ་ལྟར་གསུངས་པ་དགོངས་
གཞི་དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དགོངས་པ་ཅན་དུ་གཙོ་
བོར་དངོས་སུ་བཀྲལ་ནས། འཁོར་ལོ་དང་པོར་དེ་ལྟར་གསུངས་པ་དྲང་དོན་དུ་གཙོ་
བོར་ཤུགས་ལ་བཀྲལ་བའི་ཕྱིར། དེ་ལྟར་ཡང་དྲང་(༤ ༢བ)ངེས་རྣམ་འབྱེད་ལས། དེས་
ནི་རང་གི་མཚན་ཉིད་ཡོད་པ་སོགས་སུ་གསུངས་པ་ཡང་ཅི་ལ་དགོངས་ནས་གསུངས་
པ་དོན་གྱིས་ཞུས་སོ། །ཞེས་གསུངས་པའི་ཕྱིར། །
དེ་ཡང་ལན་གྱི་སྐབས་སུ། འདི་ལྟར་དེ་ནི་མིང་དང་བརྡས་རྣམ་པར་བཞག་པའི་
མཚན་ཉིད་ཡིན་གྱི་རང་གི་མཚན་ཉིད་ཀྱིས་རྣམ་པར་གནས་པ་ནི་མ་ཡིན་པས། ཞེས་
པས་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པར་བསྟན་ནས། འཁོར་ལོ་དང་
པོའི་དངོས་ལ་གནོད་བྱེད་དང་། འཁོར་ལོ་བར་པའི་དགོངས་གཞི་དེ་བསྟན། དེ་ནི་
རྐྱེན་གཞན་གྱི་དབང་གིས་བྱུང་བ་ཡིན་གྱི་ཞེས་སོགས་ཀྱིས་གཞན་དབང་བདེན་གྲུབ་
དང༌། རྣམ་པར་དག་པའི་དམིགས་པ་གང་ཡིན་པ་དེ་ནི་དོན་དམ་པ་ཡིན་ལ། ཞེས་
སོགས་ཀྱིས་གཞན་དབང་དང་ཡོངས་གྲུབ་བདེན་གྲུབ་ཏུ་བསྟན་ནས། འཁོར་ལོ་དང་
པོའི་དགོངས་གཞི་དང༌། འཁོར་ལོ་བར་པའི་དངོས་ལ་གནོད་བྱེད་དེ་བསྟན། དེའི་ཕྱིར་
དེ་ནི་སྐྱེ་བ་ངོ་བོ་ཉིད་མེད་པ་ཉིད་ཅེས་བྱའོ། །ཞེས་སོགས་ཀྱིས་འཁོར་ལོ་བར་པའི་
- 192 -



སྐ་
དྲང་ངེས་མཐའ་དཔྱོད་སྐལ་བཟང་མགུལ་རྒྱན།
དགོངས་གཞི་དང་། དེའི་དགོངས་པ་སྟེ་བཤད་པ་ཟབ་མོ་ཡང་དག་པ་ཇི་ལྟ་བ་བཞིན་
དུ་རབ་ཏུ་མི་ཤེས་ཏེ་ཆོས་དེ་ལ་མོས་ཀྱང་ཆོས་འདི་དག་ཐམས་ཅད་ནི་ངོ་བོ་ཉིད་མེད་པ་ཁོ་
ན་ཡིན་ནོ། །ཆོས་འདི་དག་ཐམས་ཅད་ནི་མ་སྐྱེས་པ་ཁོ་ནའོ། །མ་འགགས་པ་ཁོ་ནའོ། །
གཟོད་མ་ནས་ཞི་བ་ཁོ་ནའོ། །རང་བཞིན་གྱིས་ཡོངས་སུ་མྱ་ངན་ལས་འདས་པ་ཁོ་ན་
ཞེས་ཆོས་ཀྱི་དོན་ལ་སྒྲ་ཇི་བཞིན་པ་ཁོ་ནར་མངོན་པར་ཞེན་པར་བྱེད་དོ། །(༤ ༣ན)དེ་
དག་གཞི་དེས་ན་ཆོས་ཐམས་ཅད་ལ་མེད་པར་ལྟ་བ་དང་མཚན་ཉིད་མེད་པར་ལྟ་བ་ཐོབ་
པར་འགྱུར་ཏེ། མེད་པ་ལྟ་བ་དང་མཚན་ཉིད་མེད་པར་ལྟ་བ་ཐོབ་ནས་ཀྱང་ཆོས་ཐམས་
ཅད་ལ་མཚན་ཉིད་ཐམས་ཅད་ཀྱིས་སྐུར་བ་འདེབས་སྟེ། ཆོས་རྣམས་ཀྱི་ཀུན་བརྟགས་
པའི་མཚན་ཉིད་ལ་ཡང་སྐུར་བ་འདེབས། ཆོས་རྣམས་ཀྱི་གཞན་གྱི་དབང་གིས་མཚན་
ཉིད་དང་ཡོངས་སུ་གྲུབ་པའི་མཚན་ཉིད་ལ་ཡང་སྐུར་བ་འདེབས་སོ། །དེ་ཅིའི་ཕྱིར་ཞེ་
ན། དོན་དམ་ཡང་དག་འཕགས། འདི་ལྟར་གཞན་གྱི་དབང་གི་མཚན་ཉིད་དང་ཡོངས་
སུ་གྲུབ་པའི་མཚན་ཉིད་ཡོད་ན་ནི་ཀུན་བརྟགས་པའི་མཚན་ཉིད་ཀྱང་རབ་ཏུ་ཤེས་པར་
འགྱུར་ན། དེ་ལ་གང་དག་གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་
མཚན་ཉིད་ལ་མཚན་ཉིད་མེད་པར་མཐོང་བ་དེ་དག་གིས་དེ་ཀུན་བརྟགས་པའི་མཚན་
ཉིད་ལ་ཡང་སྐུར་བ་འདེབས་པ་ཡིན་པའི་ཕྱིར་ཏེ། དེ་ལྟ་བས་ན་དེ་དག་ནི་མཚན་ཉིད་
རྣམ་པ་གསུམ་ཆར་ལ་ཡང་སྐུར་བ་འདེབས་པ་ཞེས་བྱའོ། །ཞེས་པས་འཁོར་ལོ་བར་
པའི་དངོས་ལ་གནོད་བྱེད་དེ་བསྟན་པའི་ཕྱིར། །
ཤིང་རྟ་ཆེན་པོ་རྣམས་ཀྱི་དྲང་ངེས་ཀྱི་འདོད་ཚུལ་བཤད་པ།
གཉིས་པ་དྲང་ངེས་ཀྱི་འདོད་ཚུལ་ལ། སྤྱིར་མདོ་འདིའི་དོན་ལ་ཤིང་རྟ་ཆེན་པོ་
རྣམས་ཀྱི་བཞེད་པ་མི་འདྲ་བ་དུ་མ་བྱུང་སྟེ། འཕགས་པ་ཐོགས་མེད་ཀྱིས་ཐེག་པ་ཆེན་
- 193 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པོའི་རིགས་ཅན་དུ་མ་རྗེས་སུ་བཟུང་བའི་ཕྱིར་དུ་རྣམ་པར་རིག་པ་ཙམ་གྱི་ཤིང་རྟའི་སྲོལ་
ཕྱེ་བ་ལྟར་ན། མདོ་འདི་ལས་འཁོར་ལོ་གསུམ་གྱི་དྲང་ངེས་འདི་ལྟར་དུ་ཕྱེ་བ་སྒྲ་ཇི་བཞིན་
པ་(༤ ༣བ)དང་། མཐར་ཐུག་ཐེག་པ་གསུམ་དུ་གསུངས་པ་རྣམས་སྒྲ་ཇི་བཞིན་པ་ཡིན་
ལ། ཐོགས་མེད་ཀྱིས་རྒྱུད་བླ་མའི་འགྲེལ་བར་བཀྲལ་བ་དང་། སངས་རྒྱས་བསྐྱངས་
དང་དཔལ་ལྡན་ཟླ་བས་མགོན་པོ་ཀླུ་སྒྲུབ་ཀྱི་དགོངས་པ་བཀྲལ་བ་ལྟར་ན་མདོ་འདི་སྒྲ་
ཇི་བཞིན་པ་མ་ཡིན་པའི་དྲང་དོན་དང་། ཡུམ་རྒྱས་འབྲིང་བསྡུས་གསུམ་ངེས་དོན་གྱི་
མདོར་བཞེད་ཅིང་འདིར་བཤད་པའི་འཁོར་ལོ་གཉིས་པའི་མཚན་གཞིར་བཞེད་ལ། ཞི་
འཚོ་ཡབ་སྲས་ཀྱིས་མགོན་པོ་ཀླུ་སྒྲུབ་ཀྱི་དགོངས་པ་བཀྲལ་བ་ལྟར་ན་མདོ་སྡེ་དགོངས་
འགྲེལ་སྒྲ་ཇི་བཞིན་པ་མིན་ཡང་དེ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་
གཞུང་བཙུགས་ནས་སྒྲུབ་པའི་དབུ་མའི་བཀར་བཞེད་པའི་ཕྱིར། དེས་ན་སེམས་ཙམ་
པའི་ལུགས་ལ། འཁོར་ལོ་དང་པོ་གཉིས་དྲང་དོན་གྱི་མདོ་དང༌། ཐ་མ་ངེས་དོན་གྱི་མདོ་
ཡིན་ཏེ། མདོ་སྡེ་དགོངས་འགྲེལ་ལས་འཁོར་ལོ་གསུམ་གྱི་དྲང་ངེས་འདི་ལྟར་དུ་ཕྱེ་བ་
སྒྲ་ཇི་བཞིན་པ་ཡིན་པའི་ཕྱིར། འཁོར་ལོ་དང་པོར་ཆོས་ཐམས་ཅད་རང་གི་མཚན་ཉིད་
ཀྱིས་གྲུབ་པར་གསུངས་པའི་དགོངས་གཞི་ཡོད་དེ། ཆོས་ཐམས་ཅད་ཡོད་པ་ཙམ་ལ་
དགོངས་པའི་ཕྱིར། དགོངས་པ་ཡོད་དེ། ཉན་ཐོས་ཀྱི་རིགས་ཅན་བྱེ་བྲག་སྨྲ་བ་དང་
མདོ་སྡེ་པ་རྣམས་རྗེས་སུ་བཟུང་བར་བྱ་བའི་ཆེད་ཡིན་པའི་ཕྱིར། དངོས་ལ་གནོད་བྱེད་
ཡོད་དེ། ཀུན་བརྟགས་རང་གི་མཚན་ཉིད་ཀྱིས་མ་གྲུབ་པའི་ཕྱིར། དེ་བཞིན་དུ། འཁོར་
ལོ་བར་པར། ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་གསུངས་པའི་
དགོངས་གཞི་ཡོད་དེ། ཀུན་བརྟགས་མཚན་ཉིད་ངོ་བོ་ཉིད་(༩༤༤ན)མེད་པ་དང་། གཞན་
དབང་སྐྱེ་བ་ངོ་བོ་ཉིད་མེད་པ་དང་། ཡོངས་གྲུབ་དོན་དམ་པ་ངོ་བོ་ཉིད་མེད་པ་གསུམ་
ལ་དགོངས་ནས་དེ་ལྟར་གསུངས་པའི་ཕྱིར། དགོས་པ་ཡོད་དེ། ཐེག་ཆེན་གྱི་རིགས་
- 194 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཅན་གྱི་སེམས་ཙམ་པ་དང་དབང་རྣོན་རྣམས་རྗེས་སུ་བཟུང་བར་བྱ་བའི་ཆེད་ཡིན་པའི་
ཕྱིར། དངོས་ལ་ གནོད་བྱེད་ཡོད་དེ། གཞན་དབང་དང་ ཡོངས་གྲུབ་བདེན་པར་གྲུབ་
པའི་ཕྱིར། དེ་བཞིན་དུ་འཁོར་ལོ་བར་པར་ཆོས་ཐམས་ཅད་སྐྱེ་བ་མེད་པ་སོགས་སུ་
གསུངས་པའི་དགོངས་གཞི་ཡོད་དེ། ཀུན་བརྟགས་དང་ཡོངས་གྲུབ་ལ་དགོངས་ནས་དེ་
ལྟར་གསུངས་པའི་ཕྱིར། དགོས་པ་སྔར་བཞིན་ནོ། །དངོས་ལ་གནོད་བྱེད་ཡོད་དེ། གཞན་
དབང་རང་གི་རྒྱུ་རྐྱེན་ལ་བརྟེན་ནས་སྐྱེས་པའི་ཕྱིར། འཁོར་ལོ་ཐ་མ་གཉིས་ལ་དྲང་
དོན་གྱི་མདོ་ཡིན་མིན་གྱི་ཁྱད་པར་ཡོད་ཀྱང་དེ་གཉིས་དགོངས་པ་གཅིག་སྟེ། འཁོར་
ལོ་བར་པ་དྲང་དོན་གྱི་མདོ་ཡིན་ཡང་རྣམ་པར་མི་རྟོག་པའི་ཡེ་ཤེས་ཀྱི་དམིགས་པ་
འགྱུར་བ་མེད་པའི་ཡོངས་གྲུབ་ཀྱིས་བསྡུས་པའི་སྟོང་ཉིད་རྒྱས་པར་གཏན་ལ་འབེབས་
པས་མདོ་སྡེ་རྣམས་ཀྱི་གཙོ་བོ་ཡིན་པའི་ཕྱིར། དེ་གཉིས་སེམས་ཙམ་གྱི་བཀར་མཚུངས་
ཀྱང་དེ་གཉིས་ཀྱི་ཆེད་དུ་བྱ་བའི་གདུལ་བྱ་ལ་དབང་པོ་རྣོ་རྟུལ་གྱི་ཁྱད་པར་ཡོད་དེ།
འཁོར་ལོ་བར་པའི་ཆེད་དུ་བྱ་བའི་གདུལ་བྱ་སེམས་ཙམ་པ་དེས་མདོ་གཞན་གྱིས་
དགོངས་པ་བཀྲལ་བ་ལ་མི་ལྟོས་པར་མཚན་ཉིད་མེད་པའི་ཆོས་འཁོར་གྱི་དགོངས་པ་
རྫོགས་པར་རྟོགས་ཤིང་སྒྲ་ཇི་བཞིན་པར་མི་འཛིན་པའི་ཕྱིར། རྒྱས་འབྲིང་བསྡུས་གསུམ་
ལས་གཞན་དབང་དང་ཡོངས་(༤ ༤ བ)གྲུབ་བདེན་མེད་དུ་ཡང་བསྟན། བདེན་གྲུབ་ཏུ་
ཡང་བསྟན་ཏེ། བདེན་མེད་དུ་སྒྲས་ཟིན་ལ་བསྟན། བདེན་གྲུབ་ཏུ་བསྟན་བྱའི་གཙོ་
བོར་བྱས་ནས་བསྟན་པའི་ཕྱིར། དབུ་སེམས་ཀྱི་ཤིང་རྟ་ཆེན་པོ་རྣམས་ཡུམ་གྱི་མདོའི་
དྲང་ངེས་ཀྱི་ཁྱད་པར་མི་འདྲ་ཡང་། དེ་གྲུབ་དོན་གཉིས་པའི་སྐབས་ནས་བསྟན་པའི་
འཁོར་ལོ་གཉིས་པའི་མཚན་གཞིར་བཞེད་པ་ལ་ཁྱད་པར་མེད་དེ། འཕགས་པ་ཐོགས་
མེད་ཀྱིས་རྣམ་པར་རིག་པ་ཙམ་གྱི་ཤིང་རྟའི་སྲོལ་ཕྱེ་བ་རྗེས་འབྲང་གི་སེམས་ཙམ་པ་
རྣམས་ཀྱིས་དྲང་དོན་གྱི་མདོ་དང་། འདིར་བཤད་པའི་འཁོར་ལོ་གཉིས་པའི་མཚན་
- 195 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཞིར་བཞེད། ཀླུ་སྒྲུབ་ཀྱི་རྗེས་འབྲང་གི་ཐལ་འགྱུར་བ་རྣམས་དང་། རང་རྒྱུད་པ་
དག་གིས་གྲུབ་དོན་གཉིས་པའི་སྐབས་ནས་བསྟན་པའི་འཁོར་ལོ་གཉིས་པའི་མཚན་
གཞིར་བཞེད་ཅིང༌། ངེས་དོན་གྱི་མདོར་བཞེད་དོ། །
བོད་ཁ་ཅིག །དབུ་མ་པ་གང་གི་སྐབས་སུ་ཡང་འཁོར་ལོ་དང་པོ་གཉིས་དྲང་དོན་
དང་ཐ་མ་ངེས་དོན་དུ་བཞེད་དེ། དགོངས་འགྲེལ་ལས་གསུངས་པ་འདི་སྒྲ་ཇི་བཞིན་པ་
ཡིན་པའི་ཕྱིར། འཁོར་ལོ་ཐ་མའི་མཚན་གཞིར་མདོ་སྡེ་དགོངས་འགྲེལ་དེ་བཞིན་
གཤེགས་པའི་སྙིང་པོའི་མདོ་འཕགས་པ་དཔལ་འཕྲེང་གི་མདོ་གཟུངས་རྒྱལ་གྱི་མདོ་
རྣམས་ཡིན་ཞེས་ཟེར། ཁ་ཅིག །མདོ་དེ་དག་གིས་དོན་དམ་བདེན་པ་སྒྲུབ་པ་རང་དབང་
བའི་རྟག་པ་དང་
། ཀུན་བརྟགས་དང་གཞན་དབང་འཁྲུལ་བའི་བློས་རློམས་ནས་བཞག་
ཅིང་རང་གི་ངོ་བོས་གྲུབ་པ་ཅུང་ཟད་ཀྱང་མེད་དོ། །ཁྱད་པར་དུ་ཕྱི་མ་ཉིད་ཤེར་ཕྱིན་གྱི་
མདོ་ལས་བསྟན་བྱའི་གཙོ་བོར་བྱས་ནས་བསྟན་པར་འདོད་པ་མི་(༤༥ན)རིགས་
ཏེ། མདོ་སྡེ་དགོངས་འགྲེལ་དུ་གཞན་དབང་དང་ཡོངས་གྲུབ་བདེན་པར་གྲུབ་པ་དང་།
མཐར་ཐུག་ཐེག་པ་གསུམ་དུ་གྲུབ་པར་བསྟན་ལ། དེ་བཞིན་གཤེགས་པའི་སྙིང་པོའི་
མདོ་ལ་སོགས་པར་ཆོས་ཐམས་ཅད་བདེན་པས་སྟོང་ཞིང་དྲི་མ་རྣམས་གློ་བུར་བ་ཡིན་
པ་དང༌། མཐར་ཐུག་ཐེག་པ་གཅིག་ཏུ་གྲུབ་པར་བསྟན་པ་ཐེག་པ་ཆེན་པོའི་རྒྱུད་བླ་
མས་ལེགས་པར་བསྒྲུབས་པའི་ཕྱིར། གཞན་ཡང་། དེ་བཞིན་གཤེགས་པའི་སྙིང་པོའི་
མདོ་ལས་དོན་དམ་བདེན་པ་བདེན་གྲུབ་ཏུ་བསྟན་པར་རྒྱུད་བླ་མའི་འགྲེལ་པ་ནས་
བཤད་པ་མི་འཐད་དེ། གནས་ལུགས་ཀྱི་དོན་རྟོགས་ཚུལ་རྒྱུད་བླ་མའི་འགྲེལ་པར་ཤེར་
ཕྱིན་གྱི་མདོ་ལ་ཞལ་འཕངས་མཛད་པ་གང་ཞིག །ཤེར་ཕྱིན་གྱི་མདོ་ལས་རང་སྟོང་
འབའ་ཞིག་གསུངས་པའི་ཕྱིར། ཁ་ཅིག །མདོ་སྡེ་དགོངས་འགྲེལ་སྒྲ་ཇི་བཞིན་པར་
ཁས་བླངས་ནས། རྒྱས་འབྲིང་བསྡུས་གསུམ་འཁོར་ལོ་ཐ་མ་དང་། མདོ་སྡེ་དགོངས་
- 196 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
འགྲེལ་འཁོར་ལོ་བར་པ་ཡིན་ཟེར་ན་མི་འཐད་དེ། འཁོར་ལོ་བར་པའི་སྐབས་སུ། ཐེག་
པ་ཆེན་པོ་ལ་ཡང་དག་པར་ཞུགས་པ་རྣམས་ལ་སྟོང་པ་ཉིད་སྨོས་པའི་རྣམ་པས། ཞེས་
དང༌། ཐ་མའི་སྐབས་སུ་ཐེག་པ་ཐམས་ཅད་ལ་ཡང་དག་པར་ཞུགས་པ་རྣམས་ལ་
ལེགས་པར་རྣམ་པར་ཕྱེ་བ། ཞེས་སོགས་དང་། ཡུམ་རྒྱས་པ་ལས། དེའི་ཚེ་ལྷའི་བུ་
བརྒྱ་སྟོང་ཚད་མེད་པ་ནམ་མཁའ་ལ་མེ་ཏོག་གཏོར་ནས་སྐད་མཐུན་པར་འདི་སྐད་དུ་
ཀྱེ་ཀྱེ་བདག་ཅག་ལ་སོགས་པ་ནི། དེང་འཛམ་བུའི་གླིང་དུ་ཆོས་ཀྱི་འཁོར་ལོ་གཉིས་པ་
བསྐོར་(༤༥བ)བ་མཐོང་ངོ༌། །ཞེས་གསུངས་པའི་ཕྱིར། །
ཁོ་ན་རེ། སྐྱོན་མེད་དེ། ཆོས་ཀྱི་འཁོར་ལོ་གཉིས་པ་ཞེས་པ་སྐབས་དང་པོའི་ཤེར་
ཕྱིན་གྱི་མདོ་ལ་དགོངས་པའི་ཕྱིར་ཟེར་བ་མི་འཐད་དེ། འགྲེལ་ཆེན་ལས་ཀྱང་། ཆོས་
ཀྱི་འཁོར་ལོ་གཉིས་པ་ཞེས་པ་ནི་དང་པོར་ཝ་ར་ཎ་སིར་ཆོས་ཀྱི་འཁོར་ལོ་བསྐོར་བ་ལ་
བལྟོས་པའོ། །ཞེས་གསུངས་པའི་ཕྱིར། ཐལ་འགྱུར་བ་རྣམས་ཀྱིས་ནི། འཁོར་ལོ་ཐ་མ་
ལ་དྲང་དོན་གྱི་མདོ་ཁོ་ན་དང་། བར་པ་ལ་ངེས་དོན་གྱི་མདོ་དང་། དང་པོ་ལ་དྲང་ངེས་
ཀྱི་ཆ་གཉིས་སུ་བཞེད་དེ། མིག་སོགས་བསྟན་པའི་འཁོར་ལོ་དང་པོའི་མདོ་རྣམས་དྲང་
དོན་གྱི་མདོ་དང་། གང་ཟག་དང་ཆོས་རང་གི་མཚན་ཉིད་ཀྱིས་མ་གྲུབ་པའི་སྟོང་ཉིད་
ཕྲ་མོ་དངོས་སྟོན་པའི་འཁོར་ལོ་དང་པོའི་མདོ་རྣམས་ངེས་དོན་གྱི་མདོར་བཞེད་པའི་
ཕྱིར་དང་། འཁོར་ལོ་དང་པོ་བསྐོར་བའི་ཚེ་ཡང་ལྔ་སྡེ་དང་ལྷ་བརྒྱད་ཁྲི་སོགས་ཀྱིས་
ཀྱང་གང་ཟག་གི་བདག་མེད་དང་ཕུང་པོ་རང་གི་མཚན་ཉིད་ཀྱིས་མ་གྲུབ་པའི་སྟོང་
ཉིད་ཕྲ་མོ་མངོན་སུམ་དུ་རྟོགས་པར་བཞེད་པའི་ཕྱིར། འཁོར་ལོ་དང་པོའི་མདོས་སྟོང་
ཉིད་ཕྲ་མོ་བསྟན་པ་དང༌། ཉན་ཐོས་ཀྱི་མཐོང་ལམ་མ་ཐོབ་པ་ལ་སྟོང་ཉིད་ཕྲ་མོ་མངོན་
སུམ་དུ་རྟོགས་པའི་ཡེ་ཤེས་ཐོབ་དགོས་པར་དབུ་མ་ཐལ་འགྱུར་པས་བཞེད་པའི་ཕྱིར་ཏེ།
དེ་ལྟར་དུ་རིགས་པ་དྲུག་ཅུ་པ་དང་རིན་ཆེན་འཕྲེང་བར་ཐེག་དམན་ཐུན་མོང་མ་ཡིན་པའི་
- 197-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མདོ་ལས་སྟོང་ཉིད་ཕྲ་མོ་བསྟན་པ་དང་། དགྲ་བཅོམ་པའི་འབྲས་བུ་ཐོབ་པ་ལ་སྟོང་
ཉིད་ཕྲ་མོ་མངོན་སུམ་དུ་རྟོགས་པའི་ཡེ་ཤེས་ཐོབ་པ་སྔོན་དུ་འགྲོ་དགོས་པར་གསུངས་
པའི་(༩༦ན)ཕྱིར། སློབ་དཔོན་ལེགས་ལྡན་འབྱེད་ལ་སོགས་པས་དང་པོར་རང་རྒྱུད་ཀྱི་
ཚུལ་བརྟེན་པའི་སྟོང་ཉིད་ཀྱི་དོན་རྟོགས་པའི་ཚུལ་རིང་དུ་འདྲིས་པར་བྱས་ཤིང་རྒྱུད་
སྨིན་པ་ན། དེ་མ་ཐག་ཏུ་སྟོང་ཉིད་ཕྲ་མོ་ཐུགས་སུ་ཆུད་པར་བཞེད་པའི་སྐྱེས་བུ་ཆེན་པོ་
རྣམས་ཀྱི་ཟེར་ཟློས་ཙམ་ལ་བརྟེན་ནས་ཐེག་དམན་འཕགས་པ་ལ་སྟོང་ཉིད་ཕྲ་མོ་རྟོགས་
པ་མེད་པར་སྨྲ་བ་མི་འཐད་དེ། དེ་ལྟར་སྨྲ་བ་ཝ་སྐྱེས་གླང་པོ་ཆེ་ལ་སྟོབས་འགྲན་པ་དང་
མཚུངས་ཤིང་། འཕགས་པའི་སྤངས་རྟོགས་ལ་སྐུར་བ་འདེབས་པ་ཡིན་པའི་ཕྱིར། རང་
རྒྱུད་པའི་ལུགས་འོག་ཏུ་འཆད་དོ། །
དེའི་དོན་ཇི་ལྟར་འགྲེལ་པའི་ཚུལ་བཤད་པ། །
གཉིས་པ་དེའི་དོན་ཇི་ལྟར་འགྲེལ་བའི་ཚུལ་ནི། དེ་ཙམ་ཞིག་ཏུ་ནི་ཕུང་པོ་ལ་
སོགས་པ་ཡོད་པས་དེར་ཡོད་པར་འཛིན་པ་སྒྲོ་འདོགས་མིན་གྱི། ཕུང་སོགས་ངོ་བོ་དེར་
རང་གི་མཚན་ཉིད་ཀྱིས་ཡོད་པར་འཛིན་པ་སྒྲོ་འདོགས་སོ། །ཞེས་སོགས་ཀྱི་སྐབས་སུ་
དགག་བཞག་སྤོང་གསུམ་ལས། དང་པོ་ནི། ཁ་ཅིག་གཟུགས་གཟུགས་འཛིན་རྟོག་
པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་རྟོགས་པ་ལ་བརྟེན་ནས་རྣམ་
རིག་ཙམ་དུ་འཇུག་པ་མི་འཐད་དེ། རྣམ་རིག་ཙམ་དུ་འཇུག་པ་ལ་གཟུགས་གཟུགས་
འཛིན་དབང་ཤེས་དང་རྫས་གཞན་གྱིས་སྟོང་པར་རྟོགས་དགོས་པ་གང་ཞིག །གཟུགས་
གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་མ་གྲུབ་པར་རྟོགས་ན་
གཟུགས་གཟུགས་འཛིན་དབང་ཤེས་དང་རྫས་གཞན་གྱིས་སྟོང་པར་རྟོགས་པས་མ་
ཁྱབ་པའི་ཕྱིར། ཟེར་བ་མི་འཐད་དེ། (༤༦བ)གཟུང་འཛིན་རྫས་གཞན་གྱིས་སྟོང་པར་
- 198 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
རྟོགས་པ་ལ་བརྟེན་ནས་གཟུང་འཛིན་རྫས་ཐ་དད་དུ་སྣང་བའི་ཤེས་པ་འཁྲུལ་ཤེས་སུ་
རྟོགས་པ་དེ་འབྱུང་བ་གང་ཞིག །གཟུང་འཛིན་རྫས་ཐ་དད་དུ་སྣང་བའི་ཤེས་པ་འཁྲུལ་
ཤེས་སུ་རྟོགས་པའི་གང་ཟག་ཡིན་ན། གཟུགས་གཟུགས་འཛིན་རྟོག་པའི་ཞེན་གཞིར་
རང་གི་མཚན་ཉིད་ཀྱིས་མ་གྲུབ་པར་ངེས་པའི་གང་ཟག་ཡིན་དགོས་པའི་ཕྱིར། རྟགས་
འབུད། །
ཁ་ཅིག །མདོ་སྡེ་པས་རྗེས་དཔག་ཚད་མའི་གཞལ་བྱ་སྤྱི་མཚན་རང་གི་མཚན་
ཉིད་ཀྱིས་མ་གྲུབ་པར་རྟོགས་ཏེ། དེ་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་
རྟོགས་པའི་ཕྱིར་ཏེ། དེས་སྤྱི་མཚན་རང་མཚན་མ་ཡིན་པར་རྟོགས་པའི་ཕྱིར་ཏེ། དེས་
དེ་དངོས་པོ་མ་ཡིན་པར་རྟོགས་པའི་ཕྱིར་ཏེ། དེས་དེ་དངོས་མེད་དུ་རྟོགས་པའི་ཕྱིར།
ཞེས་ཟེར་ན། མདོ་སྡེ་པས་རང་གི་མཚན་ཉིད་ཀྱིས་གྲུབ་པ་དང་། རང་མཚན་དོན་
གཅིག་ཏུ་ཁས་ལེན་པར་ཐལ། དེས་སྤྱི་མཚན་རང་གི་མཚན་ཉིད་ཀྱིས་མ་གྲུབ་པར་
རྟོགས་པའི་ཕྱིར། འདོད་ན། དེས་གཟུགས་གཟུགས་ཞེས་པའི་སྒྲ་འཇུག་པའི་འཇུག་
གཞིར་རང་མཚན་དུ་ཁས་ལེན་པར་ཐལ། དེས་དེར་རང་གི་མཚན་ཉིད་ཀྱིས་གྲུབ་པར་
ཁས་ལེན་པའི་ཕྱིར་ཏེ། དོན་སྨྲ་གཉིས་ཀྱིས་གཟུགས་གཟུགས་ཞེས་པའི་སྒྲ་འཇུག་པའི་
འཇུག་གཞིར་རང་གི་མཚན་ཉིད་ཀྱིས་མ་གྲུབ་ན་དེ་དག་ཡོད་པར་འཇོག་མི་ཤེས་པའི་
ཕྱིར་ཏེ། དྲང་ངེས་རྣམ་འབྱེད་ལས། དོན་སྨྲ་གཉིས་ཀྱིས་གཟུགས་སོགས་རྟོག་པའི་
ཞེན་གཞི་དང་བརྡ་འདོགས་པའི་གནས་སུ་རང་མཚན་གྱིས་གྲུབ་པ་ཁེགས་ན་དེ་དག་
ཡོད་པར་(༤ ༧ན)འཇོག་མི་ཤེས་ཏེ་ཚད་མ་པ་ལ་གྲགས་པའི་རང་མཚན་ནི་མིན་ནོ། །
ཞེས་གསུངས་པའི་ཕྱིར། འདོད་ན་བཀག་ཟིན། །
གཞན་ཡང་། དེས་སྤྱི་མཚན་རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ།
དེས་གཟུགས་གཟུགས་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་
- 199 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྲུབ་པར་ཁས་ལེན་པའི་ཕྱིར་ཏེ། དྲང་ངེས་རྣམ་འབྱེད་ལས། གང་ལ་བརྡ་འདོགས་པའི་
དངོས་ཀྱི་ཡུལ་དེ་དོན་དེའི་ངོ་བོར་རང་མཚན་གྱིས་གྲུབ་ན་བརྡ་འབྲེལ་བྱས་པ་ལ་མི་
ལྟོས་པར་མིང་གི་བློ་སྐྱེ་བ་སོགས་ཀྱི་སྐྱོན་ཡོད་མོད་ཀྱང་། གཟུགས་སོགས་བརྡ་འདོགས་
པའི་གནས་དང་རྟོག་པའི་ཞེན་གཞི་ཡིན་པ་དེ་རང་གི་མཚན་ཉིད་ཀྱིས་གྲུབ་པ་ལ་སྐྱོན་
དེར་མི་འགྱུར་རོ་ཞེས་ཉན་ཐོས་ཀྱི་སྡེ་པ་དག་སྨྲ་མོད་ཀྱང་དོན་འདྲའོ། །ཞེས་གསུངས་
པའི་ཕྱིར། །
གཞན་ཡང་། དེས་དེ་རང་གི་མཚན་ཉིད་ཀྱིས་གྲུབ་པར་ཁས་ལེན་པར་ཐལ། དེས་
དེ་ཆོས་བདག་ཏུ་ཁས་ལེན་པའི་ཕྱིར་ཏེ། ཆོས་བདག་གྲུབ་མཐའ་ཁས་ལེན་པའི་རང་སྡེའི་
གྲུབ་མཐའ་སྨྲ་བའི་གང་ཟག་གཅིག་ཡོད་པའི་ཕྱིར་ཏེ། དྲང་ངེས་རྣམ་འབྱེད་ལས།
དེའི་ཚེ་ཆོས་བདག་གྲུབ་མཐས་ཡོད་པར་ཁས་ལེན་ན་གང་ཟག་གི་བདག་མེད་རྟོགས་པ་
འོང་ས་མེད་པས་འཇུག་འགྲེལ་ལས་ཀྱང་། ཆོས་ལ་བདག་ཏུ་འཛིན་པ་མི་འདོར་ན་གང་
ཟག་གི་བདག་མེད་མི་རྟོགས་པར་གསུངས་སོ། །ཞེས་གསུངས་པ་དང་། སྟོང་ཐུན་ལས།
བྱེ་བྲག་སྨྲ་བ་དང་མདོ་སྡེ་པ་གཉིས་ཀྱི་ལུགས་ལ་ཐེག་པ་ཆེན་པོ་བཀར་མི་འདོད་
ཅིང་། ཐེག་དམན་གྱི་སྡེ་(༤ ༧བ)སྣོད་ལས་ཆོས་ཀྱི་བདག་མེད་བསྟན་པར་ཡང་མི་
བཞེད་པས། ཆོས་ཀྱི་བདག་མེད་དང་དེ་གོམས་པའི་སྟོབས་ཀྱིས་ཤེས་སྒྲིབ་སྤོང་བ་
སོགས་ཀྱི་རྣམ་གཞག་མི་བཞེད་ལ། ཞེས་གསུངས་པའི་ཕྱིར། །
གཞན་ཡང་། དེས་ཆོས་བདག་ཁས་ལེན་པར་ཐལ། དེས་གཟུགས་བདེན་གྲུབ་ཏུ་
ཡང་ཁས་ལེན། གཟུགས་ཕྱི་རོལ་དོན་དུ་ཡང་ཁས་ལེན། དེས་གཟུགས་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པ་གང་ཞིག །དེ་
དག་ལས་གཞན་པའི་ཆོས་བདག་གི་ཐ་སྙད་མ་གསུངས་པའི་ཕྱིར། །
གཉིས་པ་རང་ལུགས་ལ། མདོ་སྡེ་པ་དེ་གཟུགས་སོགས་ཀྱི་ཆོས་ཐམས་ཅད་ངོ་
- 200 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བོ་དང་ཁྱད་པར་དུ་བཏགས་པའི་ངོ་བོར་རང་གི་མཚན་ཉིད་ཀྱིས་གྲུབ་པ་འགོག་པའི་
ཕྱོགས་སྔ་སྨྲ་བ་པོ་ཡིན་ཞིང་། དེས་གཟུགས་སོགས་འདུས་བྱས་དང་འདུས་མ་བྱས་ཀྱི་
ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་ཁས་ལེན་ཏེ། དེ་དག་རང་འཛིན་
རྟོག་པའི་ཞེན་གཞིར་རང་གི་མཚན་ཉིད་ཀྱིས་གྲུབ་པར་ཁས་ལེན་པའི་ཕྱིར་ཏེ། ཆོས་
ཐམས་ཅད་དེར་རང་གི་མཚན་ཉིད་ཀྱིས་མ་གྲུབ་ན་དེས་དེ་དག་ཡོད་པར་འཇོག་མི་
ཤེས་པའི་ཕྱིར་ཏེ། དྲང་ངེས་རྣམ་འབྱེད་ལས། གཟུགས་སོགས་རྟོག་པའི་ཞེན་གཞི་དང་
བརྡ་འདོགས་པའི་གནས་སུ། ཞེས་སོགས་གསུངས་པའི་ཕྱིར། །
གསུམ་པ་རྩོད་པ་སྤོང་བ་ལ། ཁོ་ན་རེ། མདོ་སྡེ་པས་གཟུགས་སོགས་ངོ་བོ་དང་
ཁྱད་པར་གྱི་ཐ་སྙད་ཀྱི་གཞིར་རང་གི་མཚན་ཉིད་ཀྱིས་གྲུབ་པར་སྣང་བ་དེ་རང་གི་མཚན་
ཉིད་ཀྱིས་གྲུབ་པར་ཁས་ལེན་པར་ཐལ། དེས་ཆོས་༤༨ན)ཐམས་ཅད་རང་གི་མཚན་ཉིད་
ཀྱིས་ གྲུབ་པར་ཁས་ལེན་པའི་ཕྱིར། འདོད་ན། སྟོང་ཐུན་ལས། གཟུགས་སོགས་ངོ་བོ་དང་
ཁྱད་པར་གྱི་གཞི་རང་གི་མཚན་ཉིད་ཀྱིས་གྲུབ་པར་རྟོག་པ་ལ་སྣང་བའི་སྣང་བ་ཙམ་ནི་
རང་གི་མཚན་ཉིད་ཀྱིས་མ་གྲུབ་པའི་སྒྲོ་བཏགས་སུ་མདོ་སྡེ་པས་ཀྱང་གྲུབ་ཟིན་ཅིང་།
ཞེས་དང༌། དེ་ཡང་མདོ་སྡེ་པ་དག་གི་ལུགས་ལ་སྔོན་པོ་གཟུགས་ཡིན་པར་རང་གི་
མཚན་ཉིད་ཀྱིས་གྲུབ་ཅིང་། སྔོན་པོ་གཟུགས་ཡིན་པ་དེ་ཉིད་སྔོན་པོ་གཟུགས་སོ་སྙམ་
པའི་རྟོག་པའི་ཞེན་ཡུལ་ཡིན་ཡང་དེ་དེ་འདྲ་བའི་རྟོག་པའི་ཞེན་ཡུལ་ཡིན་པ་རང་གི་
མཚན་ཉིད་ཀྱིས་མ་གྲུབ་པའི་སྒྲོ་བཏགས་ཡིན་ལ། ཞེས་དང་། ཐལ་འགྱུར་བའི་ལུགས་
འཆད་པ་ན། མདོ་སྡེ་པའི་ལུགས་ལ་རང་ངོས་ནས་གྲུབ་པ་ཙམ་གྱིས་རང་གི་མཚན་ཉིད་
ཀྱིས་གྲུབ་པར་མི་འགྲོ་ཡི། ཞེས་སོགས་གསུངས་པ་མི་འཐད་པར་ཐལ། འདོད་པའི་
ཕྱིར་ཟེར་ན་མ་ཁྱབ་སྟེ། ཐལ་འགྱུར་བའི་སྐབས་སུ། འཇུག་པའི་ཊིཀ་ཆེན་ལས།
སངས་རྒྱས་ཀྱི་མངོན་སུམ་ལ་ཤུགས་རྟོགས་མི་རུང་བས་སྣང་ནས་མཁྱེན་དགོས་སོ། །
- 201 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞེས་དང་། མི་སྣང་ཡང་རྟོགས་པའི་ཤུགས་རྟོགས་སངས་རྒྱས་ལ་བཞག་ཏུ་མེད་པས།
ཞེས་གསུངས་པ་མི་འཐད་པར་ཐལ། སངས་རྒྱས་ཀྱི་ཡེ་ཤེས་ལ་ཤུགས་རྟོགས་ཡོད་
པའི་ཕྱིར་ཏེ། དེ་ལྟར་དུ་སྤྱོད་འཇུག་དར་ཊིཀ་ལས་བཤད་པའི་ཕྱིར། ཁྱབ་པ་ཁས། གཞན་
ཡང་། ཊིཀ་ཆེན་ལས། དེ་ཡང་རྣམ་པར་མ་ཤར་བར་མཁྱེན་པ་འདི་བའི་ལུགས་མིན་
པར་རིགས་པ་དྲུག་ཅུ་པའི་འགྲེལ་པར་གསལ་བར་བཤད་དོ། །(༤ རབ)ཞེས་གསུངས་
པ་མི་འཐད་པར་ཐལ། སྟོང་ཐུན་ལས། རང་ཉིད་ཀྱིས་རང་ཉིད་རིག་ན་རྣམ་པ་མ་ཤར་
བར་རིག་དགོས་སོ། །ཞེས་ཁོ་བོས་བཟློག་ནས་སྨྲ་ཡི་གནོད་བྱེད་སྟོན་ཅིག །ཞེས་
གསུངས་པའི་ཕྱིར། ཁྱབ་པ་ཁས། གཞན་ཡང་། རང་རྒྱུད་པའི་ལུགས་ལ་འཕགས་པ་
ལ་སྟོང་ཉིད་རྟོགས་པས་ཁྱབ་པ་ཁས་ལེན་རིགས་པར་ཐལ། སྟོང་ཐུན་ལས། རང་རྒྱུད་
པའི་ལུགས་ལ་འཕགས་པ་ལ་སྟོང་ཉིད་རྟོགས་པས་ཁྱབ་པར་གསུངས་པའི་ཕྱིར། ཁྱབ་
པ་ཁས། འདོད་མི་ནུས་ཏེ། རྣམ་བཤད་ལས། དབུ་མ་ཐལ་འགྱུར་བས་བཞེད་པ་ལྟར་
ཉན་ཐོས་ཀྱི་མཐོང་ལམ་ཐོབ་པ་ལ་ཡང་ངེས་པར་སྟོང་ཉིད་རྟོགས་དགོས་པ་ལྟར་མི་
བཞེད་ཀྱང་། ཉན་ཐོས་འཕགས་པས་ཀྱང་སྟོང་ཉིད་ཀྱི་དོན་མངོན་ སུམ་དུ་རྟོགས་པ་
ཡོད་པར་བཞེད་པའི་དབུ་མ་རང་རྒྱུད་པ་ནི་ཤིན་ཏུ་མང་ངོ༌། །ཞེས་གསུངས་པའི་ཕྱིར།
ཁོ་ན་རེ། ཐར་ལམ་གསལ་བྱེད་ལས། དཔེར་བརྗོད་ན། རྟོག་པ་ལ་བུམ་པ་མ་
ཡིན་པ་ལས་ལོག་པར་སྣང་བ་རང་གི་མཚན་ཉིད་ཀྱིས་གྲུབ་པ་བཀག་ན་རང་གི་མཚན་
ཉིད་ཀྱིས་གྲུབ་པའི་བུམ་པ་མ་ཡིན་པ་ལས་ལོག་པར་སྣང་བ་ཡང་ཁེགས་ནས་འཇོག་
མི་ཤེས་པར་འགྱུར་ལ། ཞེས་དང་། སྤྱི་མཚན་རྟོག་པ་ལ་ནི་རང་གི་མཚན་ཉིད་ཀྱིས་
གྲུབ་པར་སྣང་ཞིང་སྣང་བ་ལྟར་རང་གི་མཚན་ཉིད་ཀྱིས་གྲུབ་པ་མ་ཁེགས་ན། དེ་ཀུན་
རྫོབ་ཏུ་མི་འགྲུབ་པས་དེ་འགོག་པའི་རྣམ་གཞག་ཀྱང་ཞེས་སོགས་གསུངས་པ་དེ་མདོ་
སྡེ་པའི་ལུགས་མ་ཡིན་པར་ཐལ། མདོ་སྡེ་པས་གཞི་གྲུབ་ན་རང་གི་མཚན་ཉིད་ཀྱིས་
- 202 -



-
--ཏུ་སྤེར།
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
གྲུབ་པས་ཁྱབ་པ་ཁས་ལེན་པའི་ཕྱིར་ཟེར་ན། སྐྱོན་མེད་དེ། ལུང་ (༤༩ན)དང་པོའི་
དོན། རྟོག་པ་ལ་བུམ་པ་མ་ཡིན་པ་ལས་ལོག་པར་སྣང་བ་དོན་དམ་པར་གྲུབ་པ་བཀག་
ན། དོན་དམ་པར་གྲུབ་པའི་བུམ་པ་མ་ཡིན་པ་ལས་ལོག་པར་སྣང་བ་ཡང་ཁེགས་ནས་
འཇོག་ མི་ཤེས་པར་འགྱུར་ཞེས་དང་། ཕྱི་མའི་དོན་ནི། སྤྱི་མཚན་ རྟོག་ པ་ ལ་ རང་ གི་
མཚན་ཉིད་ཀྱིས་གྲུབ་པར་སྣང་བ་དེ་སྣང་བ་ལྟར་རང་གི་མཚན་ཉིད་ཀྱིས་མ་གྲུབ་ཅེས་
པའི་དོན་ཡིན་པས་མདོ་སྡེ་པས་དེ་ལྟར་འདོད་པའི་ཕྱིར། །
དེས་ན་དྲང་ངེས་རྣམ་འབྱེད་ལས། མདོ་སྡེ་དགོངས་འགྲེལ་ལས། གཞན་དབང་
ངོ་བོ་དང་ཁྱད་པར་དུ་ཀུན་བཏགས་པའི་ངོ་བོར་རང་གི་མཚན་ཉིད་ཀྱིས་གྲུབ་པ་མེད་
པས། མཚན་ཉིད་ངོ་བོ་ཉིད་མེད་པ་ཆོས་ཀྱི་བདག་མེད་དུ་བཤད་པའི་ཤུགས་ཀྱིས་
གཞན་དབང་ལ་ངོ་བོ་དང་ཁྱད་པར་དུ་བཏགས་པ་རང་གི་མཚན་ཉིད་ཀྱིས་གྲུབ་པར་
འཛིན་པ་ཆོས་ཀྱི་བདག་འཛིན་དུ་བསྟན་ལ། ཞེས་དང༌། དེ་ལྟར་ན་ཆོས་རྣམས་ལ་ངོ་
བོ་དང་ཁྱད་པར་དུ་བཏགས་པ་རང་གི་མཚན་ཉིད་ཀྱིས་གྲུབ་པར་འཛིན་པའི་ཆོས་ཀྱི་
བདག་འཛིན་གྱིས་འཇིག་ལྟའི་རྩ་བ་བྱེད་པར་བཞེད་ལ། ཞེས་གསུངས་པ་མི་འཐད་
པར་ཐལ། གཟུགས་སོགས་ངོ་བོ་དང་ཁྱད་པར་དུ་བཏགས་པ་རང་གི་མཚན་ཉིད་ཀྱིས་
གྲུབ་པར་འཛིན་པ་ཆོས་ཀྱི་བདག་འཛིན་མ་ཡིན་པའི་ཕྱིར། མ་གྲུབ་ན་སོང་། གཟུགས་
སོགས་ངོ་བོ་དང་ཁྱད་པར་དུ་བཏགས་པ་རང་གི་མཚན་ཉིད་ཀྱིས་མ་གྲུབ་པ་ཆོས་ཀྱི་
བདག་མེད་ཕྲ་མོ་ཡིན་པར་ཐལ། མ་གྲུབ་པ་དེའི་ཕྱིར། (༤༩བ)འདོད་ན། མདོ་སྡེ་པས་
ཁྱོད་ཚད་མས་མ་གྲུབ་པར་ཐལ་ལོ། །
ཁ་ཅིག །གཟུགས་གཟུགས་འཛིན་རྟོག་པའི་ཞེན་གཞིར་རང་གི་མཚན་ཉིད་ཀྱིས་
གྲུབ་པར་ཐལ། དེ་དེར་གཞན་དབང་ཡིན་པའི་ཕྱིར་ཏེ། དེ་དེར་ཡོད། དེ་དེར་ཡོངས་
གྲུབ་ཀྱང་མ་ཡིན། དེ་དེར་ཀུན་བརྟགས་ཀྱང་མ་ཡིན་པའི་ཕྱིར། ཕྱི་མ་མ་གྲུབ་ན། དེ་
- 203 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེར་རྟག་པ་ཡིན་པར་ཐལ། མ་གྲུབ་པ་དེའི་ཕྱིར། འདོད་ན། གཟུགས་རྟག་པ་ཡིན་
པའི་དུས་ཡོད་པར་ཐལ། འདོད་པའི་ཕྱིར་ན་མ་ཁྱབ་སྟེ། དེ་དེར་རྟག་པ་ཡིན་པར་ཐལ།
དེ་དེར་ཀུན་བརྟགས་ཡིན་པའི་ཕྱིར་ཏེ། དེ་དེར་སྤྱི་མཚན་ཡིན་པའི་ཕྱིར་ཏེ། དེ་དེར་
ཡོད། དེ་དེར་རང་མཚན་མ་ཡིན་པའི་ཕྱིར་ཏེ། གཟུགས་གཟུགས་ཞེས་པའི་སྒྲ་འཇུག་
པའི་འཇུག་གཞིར་རང་མཚན་མ་ཡིན་པའི་ཕྱིར་ཏེ། དེ་རྗོད་བྱེད་ཀྱི་སྒྲའི་བརྗོད་བྱར་
རང་མཚན་མ་ཡིན་པའི་ཕྱིར་ཏེ། དེ་དོན་དམ་པར་རྗོད་བྱེད་ཀྱི་སྒྲའི་བརྗོད་བྱ་མ་ཡིན་
པའི་ཕྱིར། །
འཁོར་ལོ་དང་པོ་ལས་ཕྱི་རོལ་གྱི་དབང་དུ་བྱས་པའི་
གཟུང་འཛིན་གཉིས་གསུངས་པ་དྲང་དོན་དུ་
འགྲེལ་པའི་དགོངས་གཞི་བཤད་པ། །
དངོས་པོའི་དེ་ཁོ་ན་ཉིད་སློབ་དཔོན་སྐུ་མཆེད་ཀྱིས་བཀྲལ་བའི་ཚུལ་དེ་ལྟར་བྱས་
ན། འཁོར་ལོ་དང་པོ་ལས་ཕྱི་རོལ་གྱི་དབང་དུ་བྱས་པའི་གཟུང་འཛིན་གཉིས་གསུངས་
པ་དྲང་དོན་དུ་འགྲེལ་བའི་དགོངས་གཞི་ནི་ཞེས་སོགས་ཀྱི་སྐབས་སུ། གསུམ་ལས།
དང་པོ་ནི། ཁ་ཅིག །འགལ་སྤོང་ཞུས་གཞིའི་འཁོར་ལོ་དང་པོ་ལས་གཟུགས་ཕྱི་རོལ་
དོན་དུ་མ་བསྟན་ཞེ་ན། མི་འཐད་དེ། དགོངས་འགྲེལ་ལས་གསུངས་པའི་འཁོར་ལོ་
དང་པོར་གཟུགས་ཕྱི་རོལ་དོན་དུ་བསྟན་པའི་ཕྱིར་ཏེ། དྲང་ངེས་འབྱེད་པའི་གཞིའི་
འཁོར་ལོ་དང་པོར་དེ་བསྟན་པའི་ཕྱིར་ཏེ། དྲང་ངེས་རྣམ་འབྱེད་(༥༠ན)ལས། འཁོར་
ལོ་དང་པོ་ལས་ཕྱི་རོལ་གྱི་དབང་དུ་བྱས་པའི་ཞེས་སོགས་གསུངས་པའི་ཕྱིར། །
ཁོ་ན་རེ། གཟུགས་སོགས་རང་འཛིན་རྟོག་པའི་ཞེན་གཞིར་རང་གི་མཚན་ཉིད་
ཀྱིས་གྲུབ་པར་བསྟན་པའི་མདོ་ཡིན་ན། གཟུགས་ཕྱི་རོལ་དོན་དུ་གྲུབ་པར་སྟོན་པའི་
མདོ་ཡིན་དགོས་པར་ཐལ། འགལ་སྤོང་ཞུས་གཞིའི་འཁོར་ལོ་དང་པོས་དེ་ལྟར་བསྟན་
- 204 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
པའི་ཕྱིར་ན་མ་ཁྱབ། འདོད་ན། གཟུགས་རང་འཛིན་རྟོག་པའི་ཞེན་གཞི་རང་གི་མཚན་
ཉིད་ཀྱིས་གྲུབ་པར་འཛིན་པའི་རྟོག་པ་ཡིན་ན་གཟུགས་ཕྱི་རོལ་དོན་དུ་གྲུབ་པར་འཛིན་
པའི་རྟོག་པ་ཡིན་དགོས་པར་ཐལ་ལོ། །
ཁ་ཅིག །འཁོར་ལོ་དང་པོའི་བསྟན་བྱའི་གཙོ་བོ་ཡིན་ན་ཡོད་པས་ཁྱབ་ཟེར་ན།
ཕྱི་དོན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡིན་པའམ་དོན་སྣང་གི་
བག་ཆགས་ཀྱི་དབང་གིས་དོན་སྣང་གི་ཤེས་པ་སྐྱེ་བ་དེ་དེ་ཡིན་པ་གང་རུང་གང་ཞིག །
གཉིས་པ་མ་ཡིན་པའི་ཕྱིར། དང་པོ་གྲུབ་སྟེ། མདོ་དེའི་སྒྲས་ཟིན་གྱི་དོན་མདོ་དེའི་
བསྟན་དོན་གྱི་གཙོ་བོ་ཡིན་ལ། མདོ་དེའི་དགོངས་གཞི་མདོ་དེའི་བསྟན་དོན་གྱི་གཙོ་
བོ་མ་ཡིན་པའི་ཕྱིར། གཉིས་པ་གྲུབ་སྟེ། དོན་སྣང་གི་བག་ཆགས་ཀྱི་དབང་གིས་དོན་
སྣང་གི་ཤེས་པ་སྐྱེ་བར་གཙོ་བོར་སྟོན་དགོས་ཀྱི་འཁོར་ལོ་དང་པོའི་ཆེད་དུ་བྱ་བའི་གདུལ་
བྱ་མེད་པའི་ཕྱིར་ཏེ། ཕྱི་དོན་མེད་པར་བདེན་ཞེན་གྱིས་འདོད་པའི་དེ་མེད་པའི་ཕྱིར། །
གཞན་ཡང་། ཕྱི་དོན་ཡོད་པར་སྟོན་པའི་འཁོར་ལོ་དང་པོའི་མདོའི་སྒྲས་ཟིན་གྱི་དོན་
ཕྱི་དོན་ཡོད་པ་དེ་དེའི་བསྟན་དོན་གྱི་གཙོ་བོ་༥༠བ)ཡིན་ལ། དེའི་དགོངས་གཞི་ཀུན་
གཞིའི་རྣམ་ཤེས་ཀྱི་སྟེང་གི་དོན་སྣང་གི་རྣམ་ཤེས་སྐྱེད་པའི་ནུས་པ་མདོ་དེའི་བསྟན་དོན་
གྱི་གཙོ་བོ་མ་ཡིན་པའི་ཁྱད་པར་འཐད་པར་ཐལ། དྲང་ངེས་རྣམ་འབྱེད་ལས། འདི་
ལྟར་མིག་གི་རྣམ་ཤེས་རྣམ་སྨིན་གྱི་བག་ཆགས་ཞེས་བྱ་བ་རང་གི་ས་བོན་སྨིན་པ་གང་
ལས་བྱུང་བའི་ས་བོན་དང་སྣང་བ་ལ་དགོངས་ནས་མིག་དང་གཟུགས་ཀྱི་སྐྱེ་མཆེད་
ཡོད་པར་གསུངས་པའི་དགོངས་པའི་དོན་ནི། ཐེག་དམན་གྱི་མདོ་དེ་དག་གི་བརྗོད་
བྱའི་དོན་དུ་མི་རུང་ལ། ཞེས་དང༌། ཕྱི་རོལ་དོན་གྱི་སྐྱེ་མཆེད་ཡོད་པ་ཐེག་དམན་གྱི་
མདོའི་དོན་དུ་འཆད་ལ། ཞེས་གསུངས་པའི་ཕྱིར། ཁ་ཅིག །འཁོར་ལོ་དང་པོའི་བསྟན་
དོན་གྱི་གཙོ་བོ་ཡིན་ན་མེད་པས་ཁྱབ་ཟེར་ན། བདེན་པ་བཞི་ཆོས་ཅན། དེར་ཐལ།
- 205 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེའི་ཕྱིར། རྟགས་གྲུབ་སྟེ། འཕགས་པའི་བདེན་པ་བཞིའི་རྣམ་པ་བསྟན་པས། ཞེས་པ་
འདི་འཁོར་ལོ་དང་པོའི་བརྗོད་བྱ་ངོས་འཛིན་གྱི་མདོ་ཡིན་པའི་ཕྱིར། །
གཞན་ཡང་། ཕྱི་རོལ་གྱི་དོན་ཡོད་པར་སྟོན་དགོས་ཀྱི་གདུལ་བྱའི་ངོར་ཕྱི་དོན་
ཡོད་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། འཁོར་ལོ་དང་པོས་ཕྱི་དོན་
བསྟན་པ་དེ་གདུལ་བྱ་དེའི་བསམ་པའི་དབང་གིས་ཡིན་པའི་ཕྱིར། ཡང་དྲང་ངེས་རྣམ་
འབྱེད་ལས་དང་པོར་ཝ་ར་ཎཱ་སིར་གང་ཟག་གི་བདག་མེད་གསུངས་ཤིང་ཕུང་པོ་ལ་
སོགས་པའི་ཆོས་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་ཅིང་བདེན་
པར་ཡོད་པ་མང་དུ་གསུངས་པའི་སྐོར་གཅིག་གོ །ཞེས་གསུངས་པའི་དོན་ལ་ཁ་ཅིག །
འདི་ཐལ་འགྱུར་བའི་གྲུབ་མཐའི་ཤན་ཤོར་བ་ཡིན་པས་(༥༡ན)སྐབས་འདིར་ཁས་མི་ལེ
ན་ཟེར་ན། འོ་ན་ཐལ་འགྱུར་བས་འཁོར་ལོ་དང་པོར་ཕུང་སོགས་ཀྱི་ཆོས་ལ་ཉུང་ཤས་
ཤིག་མ་གཏོགས་བདེན་པར་གྲུབ་པ་མ་བཀག་པར་བཞེད་པར་ཐལ། དམ་བཅའ་འཐད་
པའི་ཕྱིར། འདོད་ན། དེས་འཁོར་ལོ་དང་པོར་ཆོས་ཐམས་ཅད་བདེན་མེད་དུ་མ་བསྟན་
པར་བཞེད་པར་ཐལ་ལོ། །འདོད་མི་ནུས་ཏེ། དེས་དེར་ཕུང་སོགས་ཀྱི་ཆོས་བདེན་པར་མེད་
པ་ཆོས་ཀྱི་བདག་མེད་ཕྲ་མོ་དང༌། གང་ཟག་བདེན་པར་མེད་པ་གང་ཟག་གི་བདག་
མེད་ཕྲ་མོར་བསྟན་པར་བཞེད་པར་ཐལ་ལོ། །འཁོར་ལོ་དང་པོ་བསྐོར་བའི་ཚེ་ལྔ་སྡེ་
དང་ལྷ་བརྒྱད་ཁྲི་སོགས་ཀྱིས་ཆོས་ཐམས་ཅད་བདེན་མེད་དུ་རྟོགས་པར་བཞེད་པའི་
ཕྱིར། དེ་ལྟར་ཡང་། རྣམ་བཤད་ལས། འཁོར་ལོ་དང་པོར་ཡང་མིག་སོགས་བསྟན་པ་
དྲང་བའི་དོན་ཡིན་ཡང་གང་ཟག་དང་ཆོས་ལ་བདག་མེད་པའི་སྟོང་པ་ཉིད་ཕྲ་མོ་བསྟན་
པ་རྣམས་ནི་ངེས་པའི་དོན་དང་ཆོས་ཀྱི་འཁོར་ལོ་དང་པོ་བསྐོར་བའི་ཚེ་ལྔ་སྡེ་དང་ལྷ་
བརྒྱད་ཁྲི་སོགས་ཀྱིས་ཀྱང་བདག་མེད་ཕྲ་མོའི་དེ་ཉིད་མངོན་སུམ་དུ་རྟོགས་པར་བཞེད་
ལ། ཞེས་གསུངས་པའི་ཕྱིར། གཞན་ཡང་ཐལ་འགྱུར་བས་འཁོར་ལོ་དང་པོར་ཉི་ཚེ་
- 206 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།།
བའི་སྟོང་ཉིད་ཙམ་བསྟན་པར་བཞེད་པར་ཐལ། དེས་དེར་ཕུང་སོགས་ཉུང་ཤོས་གཅིག་
ཙམ་གྱི་སྟོང་ཉིད་བསྟན་པར་བཞེད་པའི་ཕྱིར། རྟགས་ཁས། འདོད་ན། ཐལ་འགྱུར་
བས་འཁོར་ལོ་དང་པོའི་ཆེད་དུ་བྱ་བའི་གདུལ་བྱས་དགྲ་བཅོམ་པའི་འབྲས་བུ་ཐོབ་པ་
ལ་ཆོས་ཐམས་ཅད་བདེན་མེད་དུ་མ་རྟོགས་ཀྱང་ཉི་ཚེ་བའི་ (༥༡བ)སྟོང་ཉིད་ཙམ་
རྟོགས་པས་ཆོག་པར་བཞེད་པར་ཐལ་ལོ། ། །
གཞན་ཡང་། ཐལ་འགྱུར་བས་ཐེག་པ་ཆེ་ཆུང་གི་སྡེ་སྣོད་ལས་ཆོས་ཀྱི་བདག་མེད་
རྒྱས་པར་བསྟན་མ་བསྟན་པ་དང༌། ཐེག་པ་ཆེ་ཆུང་གི་གང་ཟག་གིས་ཆོས་ཀྱི་བདག་
མེད་རྫོགས་པར། བསྒོམ་མི་བསྒོམ་སོགས་གསུངས་པའི་དོན་ཐེག་དམན་གྱི་སྡེ་སྣོད་
ལས་ཤེས་བྱའི་ཕྱོགས་གཅིག་འགའ་ཞིག་བདག་མེད་དུ་བསྟན་ཀྱང་ཤེས་བྱ་ཐམས་ཅད་
བདེན་མེད་དུ་མ་བསྟན་པ་དང་། ཐེག་དམན་ལ་ཤེས་བྱའི་ཕྱོགས་འགའ་ཞིག་བདེན་
མེད་དུ་རྟོགས་ཀྱང་ཤེས་བྱ་ཐམས་ཅད་བདེན་མེད་དུ་རྟོགས་པ་མེད་པའི་དོན་དུ་འདོད་
པར་ཐལ། དེས་ཐེག་དམན་ཐུན་མོང་མ་ཡིན་པའི་སྡེ་སྣོད་ལས་ཤེས་བྱ་ཐམས་ཅད་
བདེན་མེད་དུ་མ་བསྟན་པར་ཕུང་སོགས་ཉུང་ཤས་གཅིག་ཙམ་བདེན་མེད་དུ་བསྟན་པར་
འདོད་པའི་ཕྱིར། རྟགས་ཁས། འདོད་ན། ཊིཀ་ཆེན་དང་འགལ་ལོ། ། ན་
གཉིས་པ་རང་ལུགས་ལ་སྐབས་འདིར་འཁོར་ལོ་དང་པོ་གཉིས་དྲང་དོན་གྱི་མདོར་
མཚུངས་ཀྱང་། དྲང་དོན་དུ་འགྲེལ་ཚུལ་མི་འདྲ་སྟེ། ཕྱི་དོན་ཡོད་པར་སྟོན་པའི་འཁོར་
ལོ་དང་པོའི་མདོའི་བསྟན་དོན་ཕྱི་དོན་ཡོད་པ་དང་། ཕུང་སོགས་ཆོས་ཁམས་དང་ཆོས་
ཀྱི་སྐྱེ་མཆེད་སོགས་རང་གི་མཚན་ཉིད་ཀྱིས་གྲུབ་པར་བསྟན་པའི་འཁོར་ལོ་དང་པོའི་
སྒྲས་ཟིན་གྱི་དོན་དེ་རྣམས་རང་གི་མཚན་ཉིད་ཀྱིས་གྲུབ་པ་འཁོར་ལོ་དང་པོའི་བསྟན་
དོན་གྱི་གཙོ་བོར་བཀྲལ་བའི་སྒོ་ནས། དེ་དག་དྲང་དོན་དུ་འགྲེལ་ཞིང་། འཁོར་ལོ་
བར་པའི་སྒྲས་ཟིན་གྱི་དོན་གཟུགས་ནས་རྣམ་མཁྱེན་གྱི་(༥ ༢ན)བར་གྱི་ཆོས་ཐམས་
- 207 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཅད་བདེན་པར་མེད་པ་དེ་འཁོར་ལོ་བར་པའི་བསྟན་དོན་གྱི་གཙོ་བོ་མ་ཡིན་པར་ངོ་བོ་
ཉིད་མེད་པ་གསུམ་པོ་དེ་དེའི་བསྟན་དོན་གྱི་གཙོ་བོར་བསྟན་པའི་སྒོ་ནས་མདོ་དེ་དྲང་
དོན་དུ་འགྲེལ་བའི་ ཕྱིར། དེས་ན་འཁོར་ལོ་དང་པོའི་བསྟན་དོན་གྱི་གཙོ་བོ་སྒྲ་ཇི་
བཞིན་པ་མ་ཡིན་པའི་དྲང་དོན་གྱི་མདོ་དང་། འཁོར་ལོ་བར་པ་སྒྲས་ཟིན་གྱི་དོན་སྒྲ་ཇི་
བཞིན་པ་མ་ཡིན་པའི་དྲང་དོན་གྱི་མདོ་ཡིན་ནོ། །སྐབས་འདིར་འཁོར་ལོ་བར་པས་
གཞན་དབང་བདེན་གྲུབ་ཏུ་བསྟན་ཏེ། དེས་དེ་ལྟར་བསྟན་བྱའི་གཙོ་བོར་བྱས་ནས་
བསྟན་པའི་ཕྱིར་ཏེ། དེས་ཀུན་བརྟགས་བདེན་པར་མེད་ཅིང་གཞན་དབང་ཡོངས་གྲུབ་
བདེན་གྲུབ་ཏུ་བསྟན་བྱའི་གཙོ་བོར་བྱས་ནས་བསྟན་པའི་ཕྱིར་ཏེ། འཁོར་ལོ་ཐ་མས་དེ་
ལྟར་བསྟན་པ་གང་ཞིག །འཁོར་ལོ་བར་ཐ་གཉིས་དགོངས་པ་གཅིག་ཡིན་པའི་ཕྱིར་
ཏེ། དྲང་ངེས་རྣམ་འབྱེད་ལས། དེའི་ཕྱིར་སྒྲ་ཇི་བཞིན་པའི་དོན་དུ་འཛིན་པ་ནི་ཡུམ་གྱི་
མདོ་གང་གི་ཆེད་དུ་གསུངས་པའི་གདུལ་བྱར་མི་འདོད་པས། དེའི་ཆེད་དུ་བྱ་བའི་
གདུལ་བྱ་ནི་མདོ་དེའི་དོན་དགོངས་འགྲེལ་གྱིས་བཀྲལ་བ་བཞིན་དུ་རྟོགས་པ་ལ་
བཞེད་པས་ འཁོར་ ལོ་ ཕྱི་མ་གཉིས་ཀྱི་དགོངས་པ་ནི་གཅིག་ཡིན་ནོ། །ཞེས་གསུངས།
དེས་གཞན་དབང་ བདེན་མེད་དུ་བསྟན་ཏེ། དེ་ལྟར་སྒྲས་ཟིན་ལ་བསྟན་པའི་ཕྱིར།
ཡང་དྲང་ངེས་རྣམ་འབྱེད་ལས། དེ་ཡང་བདག་མེད་པའི་དོན་གཏན་ལ་འབེབས་པའི་
དབང་དུ་བྱས་པ་སྟེ། དང་པོ་ཝ་ར་ཎཱ་སིར་གང་(༥༨བ)ཟག་གི་བདག་མེད་གསུངས་
ཤིང་ཕུང་པོ་ལ་སོགས་པའི་ཆོས་ཉུང་ཤས་ཤིག་མ་གཏོགས་པ་བདེན་པར་གྲུབ་པ་མ་བཀག་
ཅིང་བདེན་པར་ཡོད་པ་མང་དུ་གསུངས་པའི་སྐོར་གཅིག་གོ །དེ་ནས་རྣམ་དབྱེ་མ་
མཛད་པར་ཕུང་སོགས་ཀྱི་ཆོས་ཐམས་ཅད་བདེན་པར་གྲུབ་པ་བཀག་པའི་སྐོར་གཅིག་
གོ །དེ་ནས་དེ་ལ་ངོ་བོ་ཉིད་དང་པོ་ རང་གི་མཚན་ཉིད་ཀྱིས་མ་གྲུབ་ཅིང་། གཞན་
གཉིས་རང་གི་མཚན་ཉིད་ཀྱིས་གྲུབ་པའི་ཚུལ་སོ་སོར་ཕྱེ་བའི་སྐོར་གཅིག་བྱུང་བས་
- 208 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
དེའི་དབང་དུ་མཛད་པ་སྟེ། ཞེས་གསུངས་པའི་དོན་ནི་བརྗོད་བྱའི་སྒོ་ནས་འཁོར་ལོ་
གསུམ་སོ་སོར་འཇོག་ན་དེ་དག་གི་མཚན་གཞི་དེ་གང་ཞེ་ན། དང་པོ་ཝ་ར་ཎཱ་སིར་བརྗོད་
བྱ་གང་ཟག་གི་བདག་མེད་གསུངས་ཤིང་ཕུང་པོ་ལ་སོགས་པ་ཁམས་དང་སྐྱེ་མཆེད་
དང་བདེན་པ་དང་རྟེན་འབྲེལ་ནས་ལམ་གྱི་ཡན་ལག་གི་བར་གྱི་ཆོས་རྣམས་ཀྱི་ནང་ནས་
ཆོས་ཁམས་དང་ཆོས་ཀྱི་སྐྱེ་མཆེད་དང་འདུས་མ་བྱས་ཀྱི་ནམ་མཁའ་ལ་སོགས་པ་ཉུང་
ཤས་ཤིག་བདེན་མེད་དུ་བསྟན་པ་མ་གཏོགས་ཕུང་སོགས་འདུས་བྱས་རྣམས་ལ་བདེན་
པར་གྲུབ་པ་མ་བཀག་ཅིང་བདེན་པར་ཡོད་པ་མང་དུ་གསུངས་པའི་སྐོར་གཅིག་བྱུང་བ་དེ་
འཁོར་ལོ་དང་པོ་དང༌། དེ་ནས་བྱ་རྒོད་ཕུང་པོའི་རི་ལ་སོགས་པར་བདེན་པར་ཡོད་
མེད་ཀྱི་རྣམ་དབྱེ་ དངོས་སུ་མ་ མཛད་ པར་ གཟུགས་ ནས་ རྣམ་ མཁྱེན་ གྱི་ བར་ གྱི་
ཆོས་ཐམས་ཅད་ལ་བདེན་པར་གྲུབ་པ་བཀག་ཅིང་བདེན་མེད་དུ་གསུངས་པའི་སྐོར་
གཅིག་བྱུང་བ་དེ་འཁོར་ལོ་གཉིས་པ་དང་། དེ་ནས་ཡངས་པ་། ༣ན)ཅན་སོགས་སུ་གཟུཊ་
ནས་རྣམ་ མཁྱེན་ གྱི་བར་ གྱི་ ཆོས་དེ་རྣམས་ལ་ཀུན་བརྟགས་དང་གཞན་དབང་ཡོངས་
གྲུབ་གསུམ་གྱི་རྣམ་དབྱེ་མཛད་ ནས་ ཀུན་ བརྟགས་ བདེན་ པར་ མ་ གྲུབ་ ཅིང་ གཞན་
དབང་དང་ ཡོངས་གྲུབ་གཉིས་བདེན་པར་གྲུབ་པའི་ཚུལ་གཉིས་སོ་སོར་ཕྱེ་ནས་
གསུངས་པའི་སྐོར་གཅིག་བྱུང་བ་དེ་འཁོར་ལོ་ཐ་མའི་མཚན་གཞི་ཡིན་ནོ། །ཞེས་པའི་
དོན་ཏེ་ལེགས་པར་བཤད་པའོ། །
གསུམ་པ་རྩོད་པ་སྤོང་བ་ལ་ཁོ་ན་རེ། འཁོར་ལོ་བར་པ་ཆོས་ཅན། ཁྱོད་ཀྱིས་
གཞན་དབང་བདེན་གྲུབ་ཏུ་མ་བསྟན་པར་ཐལ། ཁྱོད་ཀྱིས་གཞན་དབང་བདེན་མེད་དུ་
བསྟན་པའི་ཕྱིར་ཟེར་ན། དེ་ཆོས་ཅན། ཁྱོད་ཀྱིས་གཞན་དབང་རང་གི་མཚན་ཉིད་ཀྱིས་
གྲུབ་པར་མ་བསྟན་པར་ཐལ། ཁྱོད་ཀྱིས་དེ་རང་གི་མཚན་ཉིད་ཀྱིས་མ་གྲུབ་པར་བསྟན་
པའི་ཕྱིར། ཁྱབ་པ་ཁས། དེར་ཐལ། ཁྱོད་ཀྱིས་གཟུགས་ནས་རྣམ་མཁྱེན་གྱི་བར་གྱི་
- 209 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་བསྟན་པའི་ཕྱིར།
རྟགས་སླ། འདོད་ན་བསྒྲུབས་ཟིན། །
གཞན་ཡང་། འཁོར་ལོ་བར་པར་གཞན་དབང་བདེན་གྲུབ་བཀག་པར་ཐལ།
དེས་ཕུང་སོགས་བདེན་གྲུབ་བཀག་པའི་ཕྱིར། རྟགས་བསྒྲུབས་ཟིན། འདོད་ཟེར་ན།
ཁྱོད་ཀྱིས་གཞན་དབང་བདེན་མེད་དུ་བསྟན་པར་ཐལ། ཁྱོད་ཀྱིས་དེ་བདེན་གྲུབ་བཀག་
པའི་ཕྱིར། དེས་ན། ཞི་འཚོ་ཡབ་སྲས་ཀྱི་སྐབས་སུ་དོན་དམ་ཡང་དག་འཕགས་ཞུས་ཀྱི་
ལེའུས་སེམས་ཙམ་པའི་འདོད་པ་(༥ ༣བ)ལྟར་གྱི་མཚན་ཉིད་གསུམ་གྱི་རྣམ་གཞག་
དངོས་སུ་བསྟན་ནས་དབུ་མ་བའི་འདོད་པ་ལྟར་གྱི་དེ་བསྟན་བྱའི་གཙོ་བོར་བྱས་ནས་
བསྟན་པ་ལྟར། སེམས་ཙམ་པའི་སྐབས་འདིར་ཡང་འཁོར་ལོ་བར་པས་དབུ་མ་བའི་
འདོད་པ་ལྟར་གྱི་དེ་དངོས་སུ་བསྟན་ནས་སེམས་ཙམ་པའི་འདོད་པ་ལྟར་གྱི་དེ་བསྟན་
བྱའི་གཙོ་བོར་བྱས་ནས་བསྟན་ཏོ། ། །
ཁོ་ན་རེ། འཁོར་ལོ་དང་པོས་ཆོས་ཁམས་དང་ཆོས་ཀྱི་སྐྱེ་མཆེད་སོགས་བདེན་
མེད་དུ་བསྟན་པར་རང་རྒྱུད་པས་བཞེད་པར་ཐལ། ཕུང་པོ་ལ་སོགས་པའི་ཞེས་སོགས་
དེ་ཐལ་འགྱུར་བའི་ཤན་ཤོར་བ་མ་ཡིན་པའི་ཕྱིར། འདོད་ན། རང་རྒྱུད་པས་འཁོར་ལོ་
དང་པོར་འདུས་མ་བྱས་རྣམས་བདེན་མེད་དུ་བསྟན་པར་བཞེད་པར་ཐལ་ལོ། །འདོད་
ན། དེས་དེ་ལས་ཆོས་ཀྱི་བདག་མེད་ཕྲ་མོ་བསྟན་པར་བཞེད་པར་ཐལ་ལོ། །ཟེར་ན་
སྐྱོན་མེད་དེ། རང་རྒྱུད་པ་སོགས་ཀྱིས་འཁོར་ལོ་དང་པོར་དངོས་སྨྲ་བའི་འདོད་པ་ལྟར་
གྱི་བདེན་མེད་བསྟན་པར་བཞེད་པའི་ཕྱིར། །
-210-



དྲང་ངེས་མཐའ་དཔྱོད་སྐལ་བཟང་མགུལ་རྒྱན།།
བློ་གྲོས་མི་ཟད་པའི་མདོ་སྒྲ་ཇི་བཞིན་པ་ལ་
བརྟེན་ནས་དྲང་ངེས་འབྱེད་པ་དབུ་མ་
པའི་ལུགས་བཤད་པ། །
གཉིས་པ་བློ་གྲོས་མི་ཟད་པའི་མདོ་སྒྲ་ཇི་བཞིན་པ་ལ་བརྟེན་ནས་དྲང་ངེས་འབྱེད་
པ་དབུ་མ་བའི་ལུགས་ལ། ལེགས་ལྡན་འབྱེད་ཀྱི་ལུགས། ཞི་འཚོ་ཡབ་སྲས་ཀྱི་ལུགས།
འཕགས་སེང་གཉིས་གང་གི་རྗེས་སུ་འབྲང་བ། ཐལ་འགྱུར་བའི་ལུགས་བཤད་པའོ། །
ལེགས་ལྡན་འབྱེད་ཀྱིས་ལུགས་བཤད་པ།
དང་པོ་ནི། ལེགས་ལྡན་འབྱེད་ཀྱིས་འཕགས་པའི་དགོངས་པ་བཀྲལ་བ་ལ། དོན་
དམ་པ་བདག་མེད་གཉིས་ཇི་ལྟར་བཤད་པ་ནི་སློབ་དཔོན་འདིས་མཚན་ཉིད་གསུམ་
གཏན་ལ་ཕབ་ཚུལ་ཤེས་ན་གསལ་ཏེ། ཞེས་སོགས་ཀྱི་སྐབས་སུ་གསུམ་ལས། དང་པོ་
ནི། (༥༤ན)ཁ་ཅིག །སློབ་དཔོན་ལེགས་ལྡན་འབྱེད་མགོན་པོ་ཀླུ་སྒྲུབ་ཀྱི་དགོངས་པ་
དབུ་མ་རང་རྒྱུད་དུ་འགྲེལ་བའི་འགྲེལ་བྱེད་ཀྱི་དང་པོ་ཡིན་ཟེར་བ་མི་འཐད་དེ། དེའི་
གོང་དུ་དེ་བ་ཤར་མའི་འགྲེལ་བ་དཀར་པོ་རྣམ་པར་འཆར་བར་ཀླུ་སྒྲུབ་ཀྱི་དགོངས་པ་
རང་རྒྱུད་དུ་འགྲེལ་བའི་ཕྱིར། དྲང་ངེས་རྣམ་འབྱེད་ལས། ལེགས་ལྡན་འབྱེད་ནི་དེ་བ་ཤར་
མའི་འགྲེལ་བ་དཀར་པོ་རྣམ་པར་འཆར་བའི་རྗེས་སུ་འབྲང་བར་སྤྱན་རས་གཟིགས་
ཀྱི་བརྟུལ་ཞུགས་ཀྱིས་བཤད་དོ། །ཞེས་གསུངས་པའི་ཕྱིར། ཡང་དྲང་ངེས་རྣམ་འབྱེད་
ལས། དེ་ཡང་ལྟོ་ལྡིར་བ་ལ་བུམ་པ་ཞེས་བཏགས་པའི་བརྡས་བཞག་པའི་ཡུལ་དོན་
དམ་པར་གྲུབ་པ་འགོག་ལ་དབུ་མའི་རིགས་པ་དགོས་ཞེས་སྨྲ་བ་མིན་ཏེ། རྟོག་གེ་
འབར་བ་ལས། ལྐུགས་པ་དང་འོན་པ་ལ་སོགས་པ་བརྡ་མི་ཤེས་པས་ཀྱང་བུམ་པ་ལ་
- 211-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སོགས་པའི་དོན་ཤེས་ཤིང་། བ་ལང་ལ་སོགས་པས་ཀྱང་དྲི་དང་གཟུགས་ལ་སོགས་པ་
ལས་རང་གཞན་གྱི་བུ་ཤེས་ནུས་པས། མིང་གི་བརྡས་བཞག་པ་དངོས་པོའི་དེ་ཁོ་ན་
ཉིད་དུ་མི་གནས་པ་རྣལ་འབྱོར་སྤྱོད་པ་བ་དང་དབུ་མ་པ་གཉིས་ཀ་ལ་འདྲ་བར་བཤད་
པས་སོ། །ཞེས་གསུངས་པའི་དོན་ལ། ཁ་ཅིག །ལྟོ་ལྡིར་བ་བུམ་པ་ཞེས་པའི་བརྡས་
བཞག་ཙམ་གྱིས་ཡུལ་དོན་དམ་པར་གྲུབ་པ་འགོག་པ་ལ་དབུ་མའི་རིགས་པ་དགོས་
ཞེས་པ་མ་ཡིན་ཏེ། དགོས་ན་ལྟོ་ལྡིར་བ་བུམ་པ་ཞེས་པའི་བརྡས་བཞག་ཙམ་གྱི་ཡུལ་དུ་
ཐལ། དམ་བཅའ་འཐད་པའི་ཕྱིར། འདོད་ན། ལྟོ་ལྡིར་བ་རྟོགས་པ་བུམ་པའི་བརྡ་ལ་
(༥༤ བ)ལྟོས་པར་ཐལ་ལོ། །འདོད་མི་ནུས་ཏེ། བུམ་པའི་བརྡ་མི་ཤེས་པའི་ལྐུགས་པ་
དང་འོན་པ་སོགས་ཀྱིས་ཀྱང་བུམ་པའི་དོན་ལྟོ་ལྡིར་བ་ཤེས་ནུས་པའི་ཕྱིར། ཞེས་ཟེར་
ཞིང་། རང་རྒྱུད་པའི་ལུགས་ལ་མིང་བརྡས་བཞག་ཙམ་མེད་ཟེར་བ་དོན་མེད་ཀྱི་བཤད་པ་
ཡིན་ཏེ། འགྲེལ་བ་དོན་གསལ་ལས། གཟུགས་ནས་སངས་རྒྱས་ཞེས་བྱ་བའི་བར་གྱི་
ཆོས་ཐམས་ཅད་བརྡར་བཏགས་པའི་ཆོས་ཐ་སྙད་པ་ཡིན་ནོ། །ཞེས་དང་། བརྡ་དང་
དམིགས་པ་མེད་པ་དང༌། ཞེས་པའི་ཐད་དུ་ཡང་དེས་ན་ཚོགས་ཡོངས་སུ་རྫོགས་པའི་
རྒྱུར་གྱུར་པའི་ས་གཉིས་པ་ལ་སོགས་པར་ཚུལ་ཁྲིམས་ལ་སོགས་པའི་ཕ་རོལ་ཏུ་ཕྱིན་
པའི་ཆོས་ཐམས་ཅད་བརྡར་བཏགས་པའི་ཤེས་པ་ལ་འགོད་དོ། །ཞེས་དང་། རྣམ་
བཤད་ལས། ཆོས་ཐམས་ཅད་བརྡ་ཙམ་བཏགས་པ་ཙམ་དུ་ཁོང་དུ་ཆུད་པའི་སྒོ་ནས་
ཚུལ་ཁྲིམས་དང་བཟོད་པའི་ཕར་ཕྱིན་ལ་འགོད་པའི་ཕྱིར། ཞེས་གསུངས་པའི་ཕྱིར།
གཞན་ཡང་། མིང་བརྡས་བཞག་ཙམ་ཡོད་པར་ཐལ། མིང་བརྡས་བཞག་ཙམ་ཞེས་པའི་
ཙམ་སྒྲས་བློ་ལ་སྣང་བའི་དབང་གིས་བཞག་པ་མིན་པའི་ཡོད་པ་གཅོད་ཅིང་རང་ངོས་
ནས་གྲུབ་པ་མི་གཅོད་པའི་ཕྱིར་ཏེ། དྲང་ངེས་རྣམ་འབྱེད་ལས། དེའི་ཕྱིར་གསུང་རབ་ལས་
ཀུན་རྫོབ་མིང་དང་བརྡ་དང་བཏགས་ཙམ་དུ་གསུངས་པའི་ཙམ་གྱི་སྒྲས་གང་གཅོད་པ་
- 212 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཡང་མི་མཐུན་ནོ། །ཞེས་གསུངས་པའི་ཕྱིར། ཁོ་ན་རེ། རང་རྒྱུད་པའི་ལུགས་ལ་ཆོས་
ཐམས་ཅད་མིང་བརྡས་བཞག་ཙམ་མ་ཡིན་ཏེ། རང་རྒྱུད་(༥༥ན)པའི་འདོད་པ་བསྐྱར་བའི་
ཚེ་ཊིཀ་ཆེན་དགོངས་པར་རབ་གསལ་ལས། དེ་ལྟར་ན་བློ་ལ་སྣང་བའི་དབང་གིས་
བཞག་པ་མིན་པའི་སྡོད་ལུགས་མེད་ཀྱང་། དེའི་དབང་གིས་བཞག་པའི་སྡོད་ལུགས་
མིང་དུ་བཏགས་པ་ཙམ་མིན་པ་གཅིག་ཡོད་པ་ལུགས་འདི་ལ་མི་འགལ་བས། ཞེས་
གསུངས་པའི་ཕྱིར་ཟེར་བ་མི་འཐད་དེ། མིང་གིས་ཕར་བཏགས་ཙམ་མིན་པའི་གདགས་
གཞིར་ངོས་ནས་གྲུབ་པ་གཅིག་ཡོད་པ་རང་རྒྱུད་པའི་ལུགས་ལ་མི་འགལ་ཞེས་པའི་
དོན་ཡིན་པའི་ཕྱིར་ཏེ། དེའི་འཕྲོ་ཉིད་དུ། དབུ་མ་པ་གཉིས་ཀྱི་དགག་བྱ་ལ་བློའི་ངོར་མི་
འདྲ་བ་ཆེན་པོ་འོང་ངོ༌། །ཞེས་གསུངས་པའི་ཕྱིར།
ཁ་ཅིག །ལུགས་འདི་ལ་མིང་བརྡས་བཞག་ཙམ་ཡོད་པར་བྱས་ནས། ལྟོ་ལྡིར་བ་
བུམ་པ་ཞེས་པའི་བརྡས་བཞག་པའི་ཡུལ་དོན་དམ་པར་མེད་པར་རྟོགས་པ་ལ་དབུ་མའི་
རིགས་པ་མི་དགོས་ཏེ་ཟེར་ན། མི་འཐད་དེ། དེ་དོན་དམ་པ་མེད་པ་གནས་ལུགས་
མཐར་ཐུག་ཡིན་པའི་ཕྱིར། ཁ་ཅིག་གཟུགས་གཟུགས་ཞེས་པའི་སྒྲ་འཇུག་པའི་འཇུག་
གཞིར་དོན་དམ་པར་མེད་པར་རྟོགས་པ་ལ་དབུ་མའི་རིགས་པ་མི་དགོས་པ་དེ་དེའི་
དོན་ཡིན་ཟེར་བ་མི་འཐད་དེ། དེ་དོན་དམ་པ་མེད་པ་གནས་ལུགས་མཐར་ཐུག་ཡིན་
པའི་ཕྱིར་ཏེ། གཟུགས་ལོངས་སྤྱོད་བྱར་བདེན་པར་མེད་པ་དེ་དེ་ཡིན། གཟུགས་
ལོངས་སྤྱོད་བྱར་བདེན་པར་འཛིན་པའི་བློ་བདེན་འཛིན་ཡིན་པའི་ཕྱིར། ཁ་ཅིག །
གཟུགས་གཟུགས་འཛིན་རྟོག་པའི་ཞེན་གཞིར་དངོས་པོའི་གནས་ཚོད་ཀྱི་ངོས་ནས་མ་གྲུབ་
ང།(བ)པར་རྟོགས་པ་ལ་དབུ་མའི་རིགས་པ་མི་དགོས་ཏེ། གཟུགས་དེར་མ་གྲུབ་པ་
འདོད་པ་ལ་དབུ་སེམས་གཉིས་མཚུངས་པའི་ཕྱིར། དེས་ན་ལེགས་ལྡན་འབྱེད། ཞི་
འཚོ་ཡབ་སྲས། འཕགས་སེང་རྣམས་གཟུགས་དེར་དངོས་པོའི་གནས་ཚོད་ཀྱི་ངོས་ནས་
- 213 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མ་གྲུབ་པར་འདོད་པ་མཚུངས་ཀྱང་། གཟུགས་དེར་རང་གི་མཚན་ཉིད་ཀྱིས་མ་གྲུབ་
པར་འདོད་པ་མི་མཚུངས་ཏེ། ལེགས་ལྡན་འབྱེད་སོགས་ཀྱིས་དེ་དེར་གྲུབ་པར་བཞེད།
རྣལ་འབྱོར་སྤྱོད་པའི་རང་རྒྱུད་པ་རྣམས་ཀྱིས་དེ་དེར་མ་གྲུབ་པར་བཞེད་པའི་ཕྱིར།
ཞེས་ཟེར་བ་མི་འཐད་དེ། རང་རྒྱུད་པའི་ལུགས་ལ་དེ་དེར་དངོས་གནས་ལ་མ་གྲུབ་པའི་
དོན། དེ་དེར་དོན་དམ་པར་མེད་པ་ལ་བཞེད་དམ། དེ་དེར་མེད་པ་ལ་བཞེད། དང་པོ་
ལྟར་ན། དེ་དེར་དངོས་གནས་ལ་མ་གྲུབ་པར་རྟོགས་པ་ལ་དབུ་མའི་རིགས་པ་དགོས་
པར་ཐལ། འདོད་པའི་ཕྱིར། གཉིས་པ་ལྟར་ན། དེ་དེར་མི་སྲིད་པར་འགྱུར་ལ། དེ་
ལྟར་ན་གཟུགས་ཞེས་པའི་སྒྲ་འཇུག་པའི་འཇུག་གཞིར་མི་སྲིད་པར་ཐལ་བའི་སྐྱོན་
ཡོད་པའི་ཕྱིར་རོ། །
གཞན་ཡང་། ལེགས་ལྡན་གཞིར་བཞག །གཟུགས་གཟུགས་འཛིན་རྟོག་པའི་
ཞེན་གཞིར་དངོས་པོའི་གནས་ཚོད་ཀྱི་ངོས་ནས་གྲུབ་པར་ཐལ། དེ་དེར་ཡོད་པ་གང་
ཞིག །ཡོད་ན་དངོས་པོའི་གནས་ཚོད་ལ་ཡོད་དགོས་པའི་ཕྱིར། དང་པོ་གྲུབ་སྟེ། དེ་
དེར་རང་གི་མཚན་ཉིད་ཀྱིས་གྲུབ་པའི་ཕྱིར། རྟགས་ཁས། རྣལ་འབྱོར་སྤྱོད་པའི་རང་
རྒྱུད་པའི་ལུགས་ལ་ཡང་། དེ་དེར་རང་གི་མཚན་ཉིད་ཀྱིས་གྲུབ་པར་ཐལ། དེའི་ལུགས་
དེ་དེར་ཡོད་པ་གང་ཞིག །(༥༦ན)དེའི་ལུགས་ལ་ཡོད་ན་དེའི་ལུགས་ལ་རང་གི་མཚ
ན་ཉིད་ཀྱིས་གྲུབ་དགོས་པའི་ཕྱིར། །
གཉིས་པ་རང་ལུགས་ལ། སློབ་དཔོན་ལེགས་ལྡན་འབྱེད་ཀྱིས་མདོ་སྡེ་དགོངས་
འགྲེལ་དབུ་མ་པའི་བཀར་བཞེད་དེ། དེས་ཀུན་བརྟགས་དོན་དམ་པར་རང་གི་མཚན་
ཉིད་ཀྱིས་མ་གྲུབ་པ་དགོངས་འགྲེལ་ལས་ཀུན་བརྟགས་མཚན་ཉིད་ངོ་བོ་ཉིད་མེད་
པར་གསུངས་པའི་དོན་དང་། གཞན་དབང་དོན་དམ་པར་སྐྱེ་བ་མེད་པ་དགོངས་འགྲེལ་
ལས། གཞན་དབང་སྐྱེ་བ་ངོ་བོ་ཉིད་མེད་པར་གསུངས་པའི་དོན་དང་། གཞན་དབང་
- 214 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
དོན་དམ་པར་མེད་བཞིན་དུ་བདེན་པར་སྣང་བ་སྒྱུ་མ་ལྟ་བུ་ཡིན་པ་དེ་དགོངས་འགྲེལ་
ལས་གཞན་དབང་སྒྱུ་མ་ལྟ་བུར་གསུངས་པའི་དོན་དུ་བཞེད་པའི་ཕྱིར། དང་པོ་གྲུབ་སྟེ།
དེས་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་དགོངས་འགྲེལ་ལས་ཀུན་བརྟགས་
མཚན་ཉིད་ངོ་བོ་ཉིད་མེད་པར་གསུངས་པའི་དོན་དུ་སེམས་ཙམ་པས་ཁས་བླངས་པ་
ལ་རིགས་པའི་གནོད་བྱེད་གཉིས་བསྟན་ནས་མདོ་དེའི་དགོངས་པ་དབུ་མར་འགྲེལ་བའི་
ཕྱིར། གནོད་བྱེད་ཀྱི་རིགས་པ་ནི། ཀུན་བརྟགས་རང་གི་མཚན་ཉིད་ཀྱིས་མ་གྲུབ་པའི་
དོན། ཀུན་བརྟགས་འདོགས་བྱེད་ཀྱི་མིང་དང་རྟོག་པ་རང་གི་མཚན་ཉིད་ཀྱིས་མ་གྲུབ་པ་
ལ་བྱེད་དམ། བཏགས་དོན་ཀུན་བརྟགས་རང་གི་མཚན་ཉིད་ཀྱིས་མ་གྲུབ་པ་ལ་བྱེད།
དང་པོ་ལྟར་ན། ། གཞན་དབང་ལ་སྐུར་འདེབས་སུ་འགྱུར་ཏེ། དེ་ལྟར་སྨྲ་བ་ཀུན་
བརྟགས་འདོགས་བྱེད་ཀྱི་སྒྲ་རྟོག་མེད་པར་ལྟ་བ་ཡིན་པའི་ཕྱིར། དེ་ལྟར་ཡང་ཤེས་རབ་
སྒྲོན་མ་ལས་དེ་ལ་འདིར་གལ་ཏེ་གཟུགས་ཞེས་བྱ་བར་ཡིད་ལ་བརྗོད་པ་དང་ཚིག་ཏུ་
བརྗོད་པའི་ཀུན་བརྟགས་པའི་ངོ་བོ་ཉིད་གང་ཡིན་པ་དེ་མེད་དོ། །ཞེ་ན་ནི། དངོས་པོ་
ལ་སྐུར་བ་འདེབས་པ་ཡིན་ཏེ། ཡིད་ལ་བརྗོད་(༥༦བ)པ་དང་ཚིག་ཏུ་བརྗོད་པ་ལ་
སྐུར་བ་འདེབས་པ་ཡིན་པའི་ཕྱིར། ཞེས་གསུངས། ང་
གཉིས་པ་ལྟར་ན། དེ་ལྟར་སྨྲ་བ་ཀུན་བརྟགས་ལ་སྐུར་བ་འདེབས་པ་ཡིན་ཏེ།
ཀུན་བརྟགས་རང་གི་མཚན་ཉིད་ཀྱིས་གྲུབ་པའི་ཕྱིར། དེ་ལྟར་ཡང་ཤེས་རབ་སྒྲོན་མ་
ལས། ཅི་སྟེ་ཡང་གང་ཡང་རུང་བས་དེ་གཉིས་ཀྱི་དོན་ཀུན་བརྟགས་པ་དེ་མེད་དེ།
དཔེར་ན་ཐག་པ་ལ་སྦྲུལ་གྱི་བློ་བཞིན་ནོ་ཞེ་ན་ཀུན་བརྟགས་མེད་པ་མ་ཡིན་ཏེ། དེ་ལ་
རྣམ་པ་འདྲ་བས་བློ་འཁྲུལ་བས་ཀུན་བརྟགས་པའི་དོན་མེད་ཀྱང་ཐ་སྙད་དུ་སྦྲུལ་འཁྱིལ་
བ་ལ་དེ་མེད་པ་མ་ཡིན་པའི་ཕྱིར། ཞེས་གསུངས། དེས་དེ་དབུ་མ་བའི་བཀར་བཞེད་
ཀྱང་། ངེས་དོན་གྱི་མདོར་མི་བཞེད་དེ། དེས་དེ་སྒྲ་ཇི་བཞིན་དུ་ཁས་ལེན་དུ་རུང་བའི་
- 215 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མདོར་མི་བཞེད་པའི་ཕྱིར་ཏེ། དེས་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་
ན། ཞེས་སོགས་ཀྱི་སྐབས་ནས་བསྟན་པའི་ཀུན་བརྟགས་རང་གི་མཚན་ཉིད་ཀྱིས་གྲུབ་
པར་བཞེད་པ་གང་ཞིག །དེས་དེའི་སྐབས་ནས་དངོས་སུ་བསྟན་པའི་ཀུན་བརྟགས་དེ་
རང་གི་མཚན་ཉིད་ཀྱིས་མ་གྲུབ་པར་སྒྲ་ཟིན་ལ་བསྟན་པར་བཞེད་པའི་ཕྱིར། དང་པོ་
གྲུབ་སྟེ། ཀུན་བརྟགས་མེད་པ་མ་ཡིན་ཏེ། ཞེས་གསུངས་པའི་ཕྱིར། གཉིས་པ་གྲུབ་སྟེ།
མདོ་དེའི་སྐབས་ནས་དངོས་སུ་བསྟན་པའི་ཀུན་བརྟགས་རང་གི་མཚན་ཉིད་ཀྱིས་མ་
གྲུབ་པ་མདོ་དེའི་སྒྲས་ཟིན་གྱི་དོན་དུ་བཞེད་པ་ལ་དབུ་སེམས་གཉིས་མཐུན་པའི་ཕྱིར།
དེས་ཀུན་བརྟགས་དོན་དམ་པར་མ་གྲུབ་པ་དགོངས་འགྲེལ་ལས་ཀུན་བརྟགས་མཚན་ཉིད་
(༥༧ན)ངོ་བོ་ཉིད་མེད་པར་གསུངས་པའི་དོན་དུ་བཞེད་དེ། ཤེས་རབ་སྒྲོན་མ་ལས།
ཀུན་བརྟགས་པའི་དོན་ཡོད་པ་མ་ཡིན་པར་སྟོན་པར་འདོད་པས་ནི། སློབ་དཔོན་དབུ་
མའི་ཚུལ་འཐད་པ་དང་བཅས་པ་དེ་བཀའ་སྩལ་བ་ཉིད་འདོད་པར་བྱ་སྟེ། ཞེས་དང་། དྲང་
ངེས་རྣམ་འབྱེད་ལས། དེས་ན་ངོ་བོ་དང་ཁྱད་པར་དུ་ཀུན་བཏགས་པའི་ཀུན་བརྟགས་
མཚན་ཉིད་ངོ་བོ་ཉིད་མེད་པར་སྟོན་འདོད་པས་ནི་དབུ་མའི་རིགས་པ་འདོད་པར་བྱའོ་
ཞེས་ཤེས་རབ་སྒྲོན་མ་ལས་གསུངས་ཏེ། ཞེས་གསུངས་པ་རྣམས་ཀྱིས་གྲུབ་པའི་ཕྱིར།
དེས་ན་གོང་གི་རྗེས་འབྲང་རྣམས་ཀྱི་ལུང་དེའི་དོན་བཤད་ཚུལ་ལ། དོན་དམ་པར་
དངོས་པོ་སེལ་ན་དབུ་མའི་རྗེས་སུ་སྨྲ་བ་ཡིན་ཏེ། ཞེས་གསུངས་པའི་དོན། གཟུགས་
སོགས་ཀྱི་དངོས་པོ་རྣམས་དོན་དམ་པར་མ་གྲུབ་པར་སྨྲ་ན་དབུ་མའི་རྗེས་སུ་འབྲང་
དགོས་ཞེས་པའི་དོན་ཡིན་གྱི། ལྟོ་ལྡིར་བ་བུམ་པ་ཞེས་པའི་སྒྲ་འཇུག་པའི་འཇུག་གཞི་
ཡིན་པ་ལྟོ་ལྡིར་བའི་སྡོད་ལུགས་ཀྱི་ངོས་ནས་མ་གྲུབ་པར་རྟོགས་པ་ལ་དབུ་མའི་རིགས་
པ་དགོས་ཞེས་པའི་དོན་མ་ཡིན་ཏེ། སེམས་ཙམ་པའི་རིགས་པ་ལ་བརྟེན་ཀྱང་དེ་ལྟར་
དུ་རྟོགས་ནུས་པའི་ཕྱིར་ཏེ། མིང་བརྡས་བཞག་པ་དངོས་པོའི་དེ་ཁོ་ན་ཉིད་དུ་གནས་པ་
- 216 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
འགོག་པའི་རིགས་པ་ལ་དབུ་སེམས་གཉིས་མཚུངས་པའི་ཕྱིར། རིགས་པ་ནི། བརྡ་མི་
ཤེས་པའི་ལྐུགས་པ་དང་འོན་པ་སོགས་ཀྱིས་ཀྱང་ལྟོ་ལྡིར་བ་མཐོང་ཙམ་ནས་ལྟོ་ལྡིར་
བ་འདི་བུམ་པའོ་སྙམ་པའི་བློ་སྐྱེ་བར་ཐལ། ལྟོ་ལྡིར་བ་(༥༧བ)བུམ་པ་ཞེས་པའི་སྒྲ་
འཇུག་པའི་འཇུག་གཞི་ཡིན་པ་ལྟོ་ལྡིར་བའི་སྡོད་ལུགས་ཀྱི་ངོས་ནས་གྲུབ་པའི་ཕྱིར།
རྟགས་ཁས། བ་ལང་ལ་སོགས་པས་ཀྱང་རང་གཞན་གྱི་བུ་མཐོང་ཙམ་ནས་ནོག་སོགས་
འདུས་པའི་གོང་བུ་འདི་བ་ལང་ངོ་སྙམ་པའི་བློ་སྐྱེ་བར་ཐལ། ནོག་སོགས་འདུས་པ་
གོང་བུ་བ་ལང་ཞེས་པའི་སྒྲ་འཇུག་པའི་འཇུག་གཞི་ཡིན་པ་དེ་ནོག་སོགས་འདུས་པའི་
གོང་བུའི་སྡོད་ལུགས་ཀྱི་ངོས་ནས་གྲུབ་པའི་ཕྱིར། རྟགས་ཁས། ཞེས་པའི་དོན་ནོ། །
ཡང་ན། རབ་བྱེད་ཉེར་ལྔ་པའི་འགྲེལ་པ་ཤེས་རབ་སྒྲོན་མ་ལས། དོན་དམ་པར་
དངོས་པོ་སེལ་ན་དབུ་མའི་རྗེས་སུ་སྨྲ་བ་ཡིན་ཏེ། ཞེས་དང་། ཀུན་བརྟགས་པའི་དོན་
ཡོད་པ་མ་ཡིན་པར་འདོད་པས་ནི་ཞེས་སོགས་ཀྱི་དོན་ནི། གཟུགས་སོགས་ཀྱི་དངོས་
པོ་དོན་དམ་པར་མ་གྲུབ་པར་སྨྲ་ན་དབུ་མའི་རྗེས་སུ་འབྲང་དགོས་ཞེས་པའི་དོན་ཡིན་
གྱི། ལྟོ་ལྡིར་བ་བུམ་པ་ཞེས་པའི་སྒྲ་འཇུག་པའི་འཇུག་གཞི་ཡིན་པ་དོན་དམ་པར་གྲུབ་
པ་འགོག་པ་ལ་དབུ་མའི་རིགས་པ་དགོས་ཞེས་བསྟན་པ་མ་ཡིན་ཏེ། སེམས་ཙམ་པས་
ཀྱང་དེ་དོན་དམ་པར་གྲུབ་པ་འགོག་པའི་ཕྱིར་ཏེ། མིང་གི་བརྡས་བཞག་པ་དོན་དམ་
པར་མ་གྲུབ་པར་འདོད་པ་ལ་དབུ་སེམས་གཉིས་འདྲ་བར་རྟོག་གེ་འབར་བ་ལས་བཤད་
པའི་ཕྱིར་ཏེ། རྟོག་གེ་འབར་བས་ལྐུགས་པ་དང་འོན་པ་ལ་སོགས་པའི་བརྡ་མི་ཤེས་
པས་ཀྱང་བུམ་པ་ལ་སོགས་པའི་དོན་ཤེས་ཤིང་། བ་ལང་ལ་སོགས་པས་དྲི་དང་གཟུགས་
ལ་སོགས་པས་རང་གཞན་གྱི་བུ་ཤེས་ནུས་པས་མིང་གི་བརྡས་བཞག་པ་དོན་དམ་པར་
མ་གྲུབ་པར་འདོད་པ་ལ་དབུ་སེམས་འདྲ་བར་བཤད་པའི་ཕྱིར། ཞེས་(༥༨ན)པའི་དོན་
དེ་སྔོན་མེད་པའི་ལེགས་བཤད་ཆེན་མོའོ། །
- 217 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གསུང་རབ་ཚུལ་བཞིན་གོ་ན་སེམས་ལ་དགའ་བདེ་འཆར། །ལུང་དོན་ལེགས་
པར་བཤད་ན་དཀའ་གནད་དུ་མ་འཆར། །ཕྱོགས་ལྷུང་སྤངས་ཏེ་བལྟས་ན་ལེགས་
བཤད་སྣོད་དུ་རུང་། །བློ་གྲོས་མིག་དང་ལྡན་པས་འདིའི་དོན་གོ་བར་འགྱུར། །ཞེས་པ་
ནི་བར་སྐབས་ཀྱི་ཚིགས་སུ་བཅད་པའོ། །
དྲང་ངེས་རྣམ་འབྱེད་ལས། ཕྱི་རོལ་བཀག་པ་མིན་པར་བཞེད་པས་ཕྱི་རོལ་བཀག་
པ་དེ་མདོ་གང་གི་ཡང་དོན་མིན་པར་བཞེད་དམ་དཔྱད་པར་བྱའོ། །ཞེས་གསུངས་པའི་
དོན་ལ། ཁ་ཅིག །སློབ་དཔོན་ལེགས་ལྡན་འབྱེད་ཀྱིས་ཕྱི་དོན་མེད་པར་སྟོན་པའི་མདོ་མི་
བཞེད་དེ། དེས་ལང་གཤེགས་ལས། ཕྱི་རོལ་སྣང་བ་ཡོད་མིན་ཏེ། །ཞེས་སོགས་ཀྱིས་
ཀྱང་ཕྱི་དོན་མེད་པར་མ་བསྟན་པར་བཞེད། ས་བཅུ་པ་ལས། ཁམས་གསུམ་འདི་ནི་
སེམས་ཙམ་མོ། །ཞེས་པས་ཀྱང་དེ་མེད་པར་མ་བསྟན་པར་བཞེད་པའི་ཕྱིར་ཞེས་ཟེར། དེ་
ལ་ཁ་ཅིག །ལེགས་ལྡན་འབྱེད་ཀྱིས་ཕྱི་དོན་མེད་པར་སྟོན་པའི་མདོ་ཁས་ལེན་པར་
ཐལ། དེས་བྱམས་ཞུས་ལེའུ་ལས། བཅོམ་ལྡན་འདས་ཏིང་ངེ་འཛིན་གྱི་སྤྱོད་ཡུལ་
གཟུགས་ཅན་གང་ལགས་པ་དེ་སེམས་ལས་ཐ་དད་པ་ཞེས་བགྱི་བའམ། ཐ་དད་མ་
ཡིན་ཞེས་བགྱི། བྱམས་པ་ཐ་དད་པ་མ་ཡིན་ཞེས་བྱའོ། །ཞེས་སོགས་ཀྱིས་ཕྱི་དོན་མེད་
པར་དངོས་སུ་བསྟན་པར་བཞེད་པའི་ཕྱིར་ཏེ། མདོ་དེས་ཕྱི་དོན་བཀག་པར་དབུ་མ་པ་
གཞན་རྣམས་བཞེད་ཅིང་དེ་ལ་ལེགས་ལྡན་འབྱེད་ཀྱིས་དགག་གཞག་མ་(༥༨བ)མཛད་པའི་
ཕྱིར་དང་། ལེགས་ལྡན་འབྱེད་ཀྱིས་མདོ་དེ་མ་གཟིགས་པ་ཡང་མ་ཡིན་ལ། དེས་མཚན་
ཉིད་ལ་ལྡེམ་དགོངས་ཀྱི་མདོར་ཡང་ཁས་ལེན་པའི་ཕྱིར། ཞེས་ཟེར་བ་མི་འཐད་དེ།
བྱམས་ཞུས་ཀྱི་ལེའུར། དེ་ལྟར་གསུངས་པ་དེ་གཟུགས་དེ་སེམས་ལས་དོན་དམ་པར་ཐ་
དད་པ་མ་ཡིན་ཞེས་པའི་དོན་དུ་ལེགས་ལྡན་འབྱེད་བཞེད་པའི་ཕྱིར་ཏེ། ཕྱི་རོལ་སྣང་བ་
ཡོད་མིན་ཏེ། ཞེས་སོགས་ཕྱི་དོན་དོན་དམ་པར་ཡོད་པ་མ་ཡིན་པར་སྟོན་པའི་དབུ་མའི་
- 218 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བཀར་ཀ་མ་ལ་ཤཱི་ལས་བཞེད་པ་གང་ཞིག །སློབ་དཔོན་འདི་གཉིས་དགོངས་འགྲེལ་
གྱི་དོན་བཤད་ཚུལ་ལ་དགོངས་པ་གཅིག་པའི་ཕྱིར། དེས་ན་ལེགས་ལྡན་འབྱེད་ཕྱི་དོན་
མེད་པར་སྟོན་པའི་མདོ་ཁས་ལེན་ཏེ། དེས་ཀུན་གཞི་རྣམ་ཤེས་ཡོད་པར་སྟོན་པའི་མདོ་
ཁས་ལེན་པ་གང་ཞིག །དེ་ཡིན་ན་ཕྱི་དོན་མེད་པར་སྟོན་པའི་མདོ་ཡིན་དགོས་པར་
ལེགས་ལྡན་འབྱེད་ཀྱིས་བཞེད་པའི་ཕྱིར། དེས་ན་དྲང་ངེས་རྣམ་འབྱེད་ཀྱི་ལུང་དེའི་དོན་
ནི། ཕྱི་དོན་མེད་པར་སྒྲས་ཟིན་ལས་སྟོན་པའི་མདོ་སློབ་དཔོན་ལེགས་ལྡན་འབྱེད་མི་
བཞེད་ཅེས་པའི་དོན་ནོ། །ཁོ་ན་རེ། ལྟོ་ལྡིར་བ་བུམ་པ་ཞེས་པའི་མིང་བརྡའི་ཡུལ་དུ་ལྟོ་
ལྡིར་བའི་སྡོད་ལུགས་ཀྱི་ངོས་ནས་མ་གྲུབ་པར་ཐལ། ལུང་དོན་འཐད་པའི་ཕྱིར། འདོད་
མི་ནུས་ཏེ། ལྟོ་ལྡིར་བ་དེའི་ཡུལ་དུ་རང་གི་སྡོད་ལུགས་ཀྱི་ངོས་ནས་གྲུབ་པའི་ཕྱིར། ལྟོ་
ལྡིར་བ་དེའི་ཡུལ་དུ་གྲུབ་པ་གང་ཞིག །ཡོད་ན་རང་གི་སྡོད་ལུགས་ཀྱི་ངོས་ནས་ཡོད་
དགོས་པའི་ཕྱིར། ཞེས་ཟེར་རོ། ། །
ཞི་འཚོ་ཡབ་སྲས་ཀྱི་ལུགས་བཤད་པ།
གཉིས་པ་ཞི་འཚོ་ཡབ་སྲས་ཀྱི་ལུགས་བཤད་པ་ནི། (༥༩ན)དབུ་མ་སྣང་བ་ལས།
དེའི་དོན་དུ་བཅོམ་ལྡན་འདས་ཀྱིས་སྐྱེ་བ་མེད་པ་ལ་སོཊ་པ་བསྟན་པ་དོན་དམ་པའི་དབང་
དུ་མཛད་པར་ཁོ་ནར་བརྗོད་ཅིང་། ངོ་བོ་ཉིད་མེད་པ་རྣམ་པ་གསུམ་གྱི་དགོངས་པ་
བསྟན་པས་དབུ་མའི་ལམ་མཐའ་གཉིས་དང་བྲལ་བ་རབ་ཏུ་བསྟན་པའི་ཕྱིར་ངེས་པའི་
དོན་ཁོ་ན་གཞུང་འཛུགས་པར་མཛད་པ་ཡིན་ཏེ། ཞེས་སོགས་ཀྱི་སྐབས་སུ་གསུམ་
ལས། དང་པོ་ནི། ཁ་ཅིག །རང་རྒྱུད་པའི་ལུགས་ལ་མདོ་སྡེ་ལ་འགལ་སྤོང་གི་དྲི་བ་ཞུས་
ཚུལ་ཡོད་དེ། འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་
ཐམས་ཅད་ལ་རང་གི་མཚན་ཉིད་ཀྱིས་གྲུབ་པའི་སྐྱེ་འགག་སོགས་ཡོད་པར་གསུངས་
- 219 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དང་། འཁོར་ལོ་བར་པར་སྐྱེ་འགག་མེད་པར་བཀའ་སྩལ་པ་གཉིས་སྒྲས་ཟིན་ལྟར་
ན་འགལ་ཡང་། འགལ་བ་མི་མངའ་བས། འཁོར་ལོ་བར་པར་དེ་ལྟར་གསུངས་པ་ཅི་
ལ་དགོངས་ནས་གསུངས་ཞེས་དངོས་སུ་ཞུས་ནས་འཁོར་ལོ་དང་པོར་དེ་ལྟར་གསུངས་
པ་ཅི་ལ་དགོངས་ནས་གསུངས་པ་ཡིན། ཞེས་དོན་གྱིས་ཞུས་པ་ཡིན་པའི་ཕྱིར། ཞེས་
ཟེར་ཞིང་། འཁོར་ལོ་ཐ་མ་དོན་དམ་ཡང་དག་འཕགས་ཞུས་ཀྱི་ལེའུ་དེ་ངེས་དོན་གྱི་
མདོ་ཡིན་ཏེ། དེ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་
སྒྲུབ་པའི་དབུ་མ་བའི་བཀའ་ཡིན་པའི་ཕྱིར། ཞེས་ཟེར་ན། དེ་ཆོས་ཅན། སྒྲ་ཇི་བཞིན་
པ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། ཁྱབ་སྟེ། དབུ་མ་སྣང་བ་ ལས།
ངེས་པའི་དོན་ཀྱང་གང་ལ་བྱ་ཞེ་ན་(༥༩བ)ཚད་མ་དང་བཅས་པ་དང་དོན་དམ་པའི་
དབང་དུ་མཛད་ནས་བཤད་པ་གང་ཡིན་པ་སྟེ། དེ་ནི་དེ་ལས་ལོགས་ཤིག་ཏུ་གཞན་
གྱིས་གང་དུ་ཡང་དྲངས་པར་མི་ནུས་སོ། །ཞེས་གསུངས་པའི་ཕྱིར། འདོད་ན། དེའི་
ནང་ཚན་དུ་གྱུར་པའི་ཆོས་རྣམས་ཀྱི་མཚན་ཉིད་ངོ་བོ་ཉིད་མེད་པ་གང་ཞེ་ན། ཞེས་
སོགས་སྒྲ་ཇི་བཞིན་པ་ཡིན་པར་ཐལ། འདོད་པའི་ཕྱིར། འདོད་ན། ཀུན་བརྟགས་རང་
གི་མཚན་ཉིད་ཀྱིས་མ་གྲུབ་པར་ཐལ་ལོ། །ཁོ་ན་རེ། མདོ་དེའི་སྐབས་ནས་དངོས་སུ་
བསྟན་པའི་ཀུན་བརྟགས་གཞི་མ་གྲུབ་པས་སྐྱོན་མེད་དོ་ཞེ་ན། དྲང་ངེས་རྣམ་འབྱེད་
ལས། ཀུན་བརྟགས་ནམ་མཁའི་མེ་ཏོག་དང་འདྲ་བ་ནི་རྟོག་པས་བཏགས་པ་ཙམ་གྱི་
དཔེ་ཡིན་གྱི་ཤེས་བྱ་ལ་མི་སྲིད་པའི་དཔེ་མིན་ནོ། །ཞེས་གསུངས་པ་མི་འཐད་པར་
ཐལ། དམ་བཅའ་འཐད་པའི་ཕྱིར། གཞན་ཡང་། གྲུབ་དོན་གསུམ་པ་སྒྲ་ཇི་བཞིན་པ་
ཡིན་པར་ཐལ། མདོ་སྡེ་དགོངས་འགྲེལ་དེ་ཡིན་པའི་ཕྱིར། འདོད་ན། རྒྱས་འབྲིང་
བསྡུས་གསུམ་དྲང་དོན་གྱི་མདོ་ཡིན་པར་ཐལ། འདོད་པའི་ཕྱིར། །ཁྱབ་སྟེ། དེ་དེའི་
སྐབས་ནས་བསྟན་པའི་འཁོར་ལོ་གཉིས་པའི་མཚན་གཞི་ཡིན་པའི་ཕྱིར་ཏེ། རྣམ་
- 220 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
བཤད་ལས། དབུ་སེམས་ཀྱི་ཤིང་རྟ་ཆེན་པོ་རྣམས་ཀྱིས་ཡུམ་གྱི་མདོའི་དྲང་ངེས་ཀྱི་ཁྱད་
པར་མི་འདྲ་ཡང་འདིར་བཤད་པ་འཁོར་ལོ་གཉིས་པའི་མཚན་གཞིར་བཞེད་པ་ལ་ནི་
འདྲའོ། །ཞེས་གསུངས་པའི་ཕྱིར། མ་ཁྱབ་ན། ལུང་དེའི་བསྟན་དོན་མ་གྲུབ་པར་ཐལ།
གྲུབ་དོན་གཉིས་པའི་སྐབས་ནས་བསྟན་པའི་འཁོར་ལོ་བར་པ་ཡང་ཡིན། དབུ་མ་པས་ངེས་
དོན་གྱི་མདོར་ཁས་ལེན་པ་(༦༠ན)ཡང་ཡིན། སེམས་ཙམ་པས་དྲང་དོན་གྱི་མདོར་ཁས་
ལེན་པ་ཡང་ཡིན་པའི་གཞི་མཐུན་པ་གཅིག་མེད་པའི་ཕྱིར། རྟགས་སླ། གཞན་ཡང་།
འཁོར་ལོ་དང་པོར་གཟུགས་ནས་བྱང་ཕྱོགས་སོ་བདུན་གྱི་བར་གྱི་ཆོས་ཐམས་ཅད་ལ་
རང་གི་མཚན་ཉིད་ཀྱིས་གྲུབ་པའི་སྐྱེ་འགག་སོགས་ཡོད་པར་བཀའ་སྩལ་པར་ཐལ།
ཁྱོད་ཀྱིས་འགལ་སྤོང་ཞུས་ཚུལ་དེ་འཐད་པའི་ཕྱིར། ཁྱབ་སྟེ། དྲི་བ་ཞུས་པའི་མདོ་དེ་སྒྲ་
ཇི་བཞིན་པ་ཡིན་པའི་ཕྱིར། རྟགས་ཁས། འདོད་ན། འཁོར་ལོ་དང་པོར་ཆོས་ཁམས་
དང་ཆོས་ཀྱི་སྐྱེ་མཆེད་སོགས་འདུས་མ་བྱས་རྣམས་ལ་སྐྱེ་འགག་ཡོད་པར་བཀའ་སྩལ་
པར་ཐལ་ལོ། །འདོད་ན། མདོ་སྡེ་པས་དེ་རྣམས་ལ་སྐྱེ་འགག་ཡོད་པར་ཁས་ལེན་པར་
ཐལ། འདོད་པ་གང་ཞིག །དེས་འཁོར་ལོ་དང་པོ་སྒྲ་ཇི་བཞིན་པར་ཁས་ལེན་པའི་ཕྱིར།
གཞན་ཡང་། དགོངས་འགྲེལ་ལས། བཅོམ་ལྡན་འདས་ཀྱིས་ཆོས་ཐམས་ཅད་ངོ་
བོ་ཉིད་མ་མཆིས་པ་ཆོས་ཐམས་ཅད་མ་སྐྱེས་པ་མ་འགག་པ་ཞེས་སོགས་ཀྱི་ངོ་བོ་ཉིད་
མ་མཆིས་པ་ཞེས་གསུངས་པ་མི་འཐད་པར་ཐལ། འཁོར་ལོ་བར་པར་ཆོས་ཐམས་ཅད་
ངོ་བོ་ཉིད་མེད་པར་གསུངས་པ་ཅི་ལ་དགོངས་ནས་གསུངས་ཞེས་འགལ་སྤོང་མ་ཞུས་
པའི་ཕྱིར་ཏེ། ཁྱོད་ཀྱི་དེ་འཐད་པའི་ཕྱིར། །
གཞན་ཡང་། བཅོམ་ལྡན་འདས་ཀྱི་རྣམ་གྲངས་དུ་མར་ཞེས་སོགས་གསུངས་པ་དེ་སྒྲ་
ཇི་བཞིན་པར་ཐལ། དོན་དམ་ཡང་དག་འཕགས་ཞུས་ཀྱི་ལེའུ་དེ་དེ་ཡིན་པའི་ཕྱིར། རྟགས་
ཁས། འདོད་ན། འཁོར་ལོ་དང་པོར་གཟུགས་ནས་བྱང་(༦བབ)ཕྱོགས་སོ་བདུན་གྱི་
- 221 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། དར༽
བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པ་གསུངས་པ་ཅི་ལ་དགོངས་ནས་
གསུངས་ཞེས་དོན་དམ་ཡང་དག་འཕགས་ཀྱིས་ཞུས་པ་ཡིན་པར་ཐལ་ལོ། །འདོད་ན།
དེ་ལྟར་གསུངས་པ་དེ་དགོངས་གཞི་འཆད་དགོས་ཀྱི་མདོ་ཡིན་པར་ཐལ་ལོ། །
ཁ་ཅིག །གྲུབ་དོན་གཉིས་པས་འཁོར་ལོ་བར་པ་ཤེས་རབ་སྙིང་པོ་དྲང་དོན་གྱི་
མདོར་བསྟན་ཀྱང་། རྒྱས་འབྲིང་བསྡུས་གསུམ་དེ་ལྟར་མ་བསྟན་ཏེ། དེ་ལྟ་མ་ཡིན་ན།
དེ་ཆོས་ཅན། ཁྱོད་ཀྱིས་དེ་དྲང་དོན་གྱི་མདོར་མ་བསྟན་པར་ཐལ། ཁྱོད་ཀྱིས་དེ་ངེས་
དོན་གྱི་མདོར་བསྟན་པའི་ཕྱིར་ཟེར་ན་མ་ཁྱབ། དེར་ཐལ། ཁྱོད་ཀྱིས་དེ་ངེས་དོན་གྱི་
མདོར་སྒྲུབ་པའི་ཕྱིར་ཟེར་ན། ཤེས་བྱ་ཆོས་ཅན། ཡུམ་འབུམ་པ་དེ་གྲུབ་དོན་གཉིས་
པས་དྲང་དོན་གྱི་མདོར་བསྟན་པར་ཐལ། དེ་གྲུབ་དོན་གྱི་མདོ་ཚན་གཉིས་པའི་སྐབས་
ནས་བསྟན་པའི་འཁོར་ལོ་བར་པ་ཡིན་པའི་ཕྱིར་ཏེ། ཐེག་པ་ཆེན་པོ་ལ་ཡང་དག་པར་
ཞུགས་པ་རྣམས་ལ་ཆོས་ཀྱི་འཁོར་ལོ་གཉིས་པ་བསྐོར་ཏེ། ཞེས་པའི་སྐབས་ནས་དངོས་
སུ་བསྟན་པའི་འཁོར་ལོ་བར་པ་དེ་ལ་དགག་བྱ་ལ་དོན་དམ་གྱི་ཁྱད་པར་སྦྱར་བ་དང་
མ་སྦྱར་བ་གཉིས་སུ་ཡོད་པའི་ཕྱིར་ཏེ། དྲང་ངེས་རྣམ་འབྱེད་ལས། མདོར་བསྡུ་ན་ཐེག་
ཆེན་ལ་ཞུགས་པ་ལ་འཁོར་ལོ་གཉིས་པ་གསུངས་པ་དེ་ལ་དགག་བྱ་ལ་དོན་དམ་པའི་
ཁྱད་པར་སྦྱར་བ་དང་མ་སྦྱར་བ་གཉིས་བྱུང་བའི་ཕྱི་མའི་མདོ་ནས་འབྱུང་བ་བཞིན་སྒྲ་ཇི་
བཞིན་པར་མི་གཟུང་བར་སྔ་མ་ནས་འབྱུང་བ་བཞིན་སྐྱེ་འགག་ལ་སོགས་པ་དོན་དམ་
དུ་(༦༡ན)མེད་ཅིང་ཐ་སྙད་དུ་ཡོད་པར་ཤེས་པར་གྱིས་ཤིག་ཅེས་དགོངས་འགྲེལ་གྱིས་
འགྲེལ་པས། དགོངས་འགྲེལ་ནི་ཡུམ་འབུམ་པ་ལྟ་བུ་རྣམས་ངེས་དོན་དུ་གཞུང་འཛུགས་
པའི་མདོར་བཞེད་དོ། །ཞེས་གསུངས་པའི་ཕྱིར། ད་
གཞན་ཡང་། མདོ་ཤེས་རབ་སྙིང་པོས་ཆོས་ཐམས་ཅད་རང་གི་མཚན་ཉིད་ཀྱིས་
གྲུབ་པར་བསྟན་པར་ཐལ། ཡུམ་འབུམ་པས་དེ་ལྟར་བསྟན་པ་གང་ཞིག །དེ་གཉིས་
-222 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
བསྟན་དོན་གཅིག་པའི་ཕྱིར་ཏེ། དེ་གཉིས་དབུ་མ་པའི་བཀར་མཚུངས་པའི་ཕྱིར། འདོད་
མི་ནུས་ཏེ། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་བསྟན་པའི་ཕྱིར།
ཁྱབ་པ་ཁས། རྟགས་གྲུབ་སྟེ། དེ་སྒྲ་ཇི་བཞིན་པ་མ་ཡིན་པ་ལ་རྒྱུ་མཚན་ཡོད་པའི་ཕྱིར།
གཞན་ཡང་། ཤེར་ཕྱིན་གྱི་མདོ་ལས། མཐར་ཐུག་པ་ཐེག་པ་གསུམ་དུ་གྲུབ་པར་མ་
བསྟན་པར་ཐལ། དེས་མཐར་ཐུག་ཐེག་པ་གཅིག་ཏུ་གྲུབ་པར་བསྟན་པའི་ཕྱིར། ཁྱབ་
པ་ཁས། རྟགས་བསྒྲུབས་ཟིན།
གཞན་ཡང་། ཤེས་རབ་སྙིང་པོ་ཆོས་ཅན། ཕུང་པོ་ལྔ་རང་བཞིན་གྱིས་མ་གྲུབ་
པར་མ་བསྟན་པར་ཐལ། དེ་རང་བཞིན་གྱིས་གྲུབ་པ་བསྟན་པའི་ཕྱིར། རྟགས་བསྒྲུབས་
ཟིན་ནོ། ། །
ཁ་ཅིག །ཤེས་རབ་སྙིང་པོ་ངེས་དོན་གྱི་མདོ་ཡིན་ཟེར་ན། དེ་ཆོས་ཅན། སྒྲ་ཇི་
བཞིན་པ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། འདོད་ན། ཕུང་པོ་ལྔ་རང་
བཞིན་གྱིས་མ་གྲུབ་པར་ཐལ་ལོ། ། །
ཁོ་ན་རེ། གཟུགས་མི་དམིགས་པར་ཐལ། ཡུམ་འབུམ་གྱི་ནང་ཚན་གྱི་གཟུགས་མི་
དམིགས་ཞེས་པའི་(༦༡བ)མདོ་སྒྲ་ཇི་བཞིན་པ་ཡིན་པའི་ཕྱིར་ཏེ། ཡུམ་འབུམ་དེ་ཡིན་
པའི་ ཕྱིར། ཁྱབ་པ་ཁས་ཟེར་ན་རྩ་བར་མ་ཁྱབ་སྟེ། གཟུགས་མི་དམིགས་པ་དེ་དེའི་སྒྲས་
ཟིན་གྱི་དོན་མ་ཡིན་པའི་ཕྱིར་ཏེ། གཟུགས་དོན་དམ་པར་མི་དམིགས་པ་དེ་དེའི་སྒྲས་
ཟིན་གྱི་དོན་ཡིན་པའི་ཕྱིར་ཏེ། མདོ་དེ་དགག་བྱ་ལ་དོན་དམ་གྱི་ཁྱད་པར་སྦྱར་བའི་
མདོ་ཡིན་པའི་ཕྱིར། ཁ་ཅིག །ཤེས་རབ་སྙིང་པོས་ཆོས་ཐམས་ཅད་མེད་པར་སྒྲས་ཟིན་
ལ་བསྟན་ཏེ། དེས་ཆོས་ཐམས་ཅད་རང་གི་མཚན་ཉིད་ཀྱིས་མ་གྲུབ་པར་སྒྲས་ཟིན་ལ་
བསྟན་པ་གང་ཞིག །རང་གི་མཚན་ཉིད་ཀྱིས་མ་གྲུབ་ན་མེད་དགོས་པའི་ཕྱིར་ཟེར་ན།
ཐལ་འགྱུར་བས་ཆོས་ཐམས་ཅད་མེད་པར་ཁས་ལེན་པར་ཐལ། དེས་ཆོས་ཐམས་ཅད་
- 223 -



་ རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རང་གི་མཚན་ཉིད་ཀྱིས་མ་གྲུབ་པར་ཁས་ལེན་པ་གང་ཞིག །རང་གི་མཚན་ཉིད་ཀྱིས་
མ་གྲུབ་ན་མེད་དགོས་པའི་ཕྱིར། ཁྱབ་པ་ཁས།
གཞན་ཡང་། ཆོས་ཐམས་ཅད་མེད་པར་སྟོན་དགོས་ཀྱི་ཤེས་རབ་སྙིང་པོའི་ཆེད་
དུ་བྱ་བའི་གདུལ་བྱ་ཡོད་པར་ཐལ། དམ་བཅའ་འཐད་པའི་ཕྱིར། འདོད་ན། ཆོས་
་ ཐམས་ཅད་མེད་པར་བདེན་ཞེན་གྱིས་འདོད་པའི་དེ་ཡོད་པར་ཐལ་ལོ། །འདོད་མི་ནུས་
ཏེ། དེ་འདྲ་བའི་ནང་པ་སངས་རྒྱས་པ་མེད་པའི་ཕྱིར། ཁ་ཅིག །མདོ་ཤེས་རབ་སྙིང་པོ་
རང་རྒྱུད་པའི་ཐུན་མོང་མ་ཡིན་པའི་མདོ་ཡིན་ཟེར་ན། དེའི་ཆེད་དུ་བྱ་བའི་གདུལ་བྱ་
ཡིན་ན་རང་རྒྱུད་པ་ཡིན་དགོས་པ་ཐལ། དམ་བཅའ་འཐད་པའི་ཕྱིར། འདོད་ན།
གཟུགས་རང་གི་མཚན་ཉིད་ཀྱིས་མ་གྲུབ་པར་སྟོན་དགོས་ཀྱི་དེའི་ཆེད་དུ་བྱ་བའི་གདུལ་
བྱ་ཆོས་ཅན། དེར་ཐལ། དེའི་ཕྱིར། །
ཁོ་ན་རེ། དྲང་ངེས་རྣམ་(༦༢ན)འབྱེད་ལས། དྲང་དོན་དུ་གསུངས་པ་དང་དགོངས་པ་
བསྟན་ནས་ངེས་དོན་དུ་སྒྲུབ་པ་གཉིས་མདོ་གཅིག་ཡིན་ན་འགལ་མོད་ཀྱང་འཁོར་ལོ་
བར་པ་ཙམ་དུ་གཅིག་པ་ཡིན་གྱི་མདོ་གཅིག་མིན་ནོ། །ཞེས་དང་། འཁོར་ལོ་གཉིས་པ་
དྲང་དོན་དུ་གསུངས་པ་དེ་འཁོར་ལོ་གཉིས་པ་ཐམས་ཅད་ལ་མིན་ཞེས་པའི་དོན་ནོ། །
ཞེས་གསུངས་པ་མི་འཐད་པར་ཐལ། གྲུབ་དོན་གཉིས་པས་ཡུམ་རྒྱས་འབྲིང་བསྡུས་
གསུམ་དྲང་དོན་གྱི་མདོར་བསྟན་པའི་ཕྱིར་ཟེར་ན། མ་ཁྱབ་སྟེ། ཡུམ་འབུམ་གྱི་ནང་
ཚན་གྱི་གཟུགས་མེད་སྒྲ་མེད་ཅེས་སོགས་ཀྱི་མདོ་དེ་དོན་དམ་ཡང་དག་འཕགས་ཞུས་
ཀྱི་ལེའུས་དགོངས་པ་བསྟན་པས་ངེས་དོན་དུ་སྒྲུབ་པའི་འཁོར་ལོ་བར་པ་དང་ཤེས་
རབ་སྙིང་པོ་དེ་དྲང་དོན་དུ་འགྲེལ་རྒྱུའི་མདོ་ཡིན་པས་དེ་གཉིས་འཁོར་ལོ་བར་པ་ཙམ་
དུ་གཅིག་ཀྱང་དེ་གཉིས་འགལ་བ་ལུང་དང་པོའི་དོན་དང༌། གྲུབ་དོན་གཉིས་པས་དྲང་
དོན་དུ་འགྲེལ་རྒྱུའི་འཁོར་ལོ་བར་པ་དེ་འཁོར་ལོ་བར་པ་ཐམས་ཅད་ལ་མི་བྱེད་པ་ལུང་
- 224-



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
གཉིས་པའི་དོན་ཡིན་པའི་ཕྱིར།
ཁ་ཅིག །ཡུམ་འབུམ་པ་དེ་དོན་དམ་ཡང་དག་འཕགས་ཞུས་ཀྱི་ལེའུས་དགོངས་
པ་བསྟན་ནས་ངེས་དོན་དུ་བསྒྲུབ་རྒྱུ་དང་སྒྲ་ཇི་བཞིན་པར་འཛིན་པ་བཀག་ནས་ངེས་
དོན་དུ་བསྒྲུབ་རྒྱུ་ཡིན་ཟེར་ན། ཡུམ་འབུམ་པ་ཆོས་ཅན། ཁྱོད་ཀྱིས་སྒྲས་ཟིན་ཙམ་ལ་
མཐོང་བ་ཐ་སྙད་དུ་གྲུབ་པ་དང་འགལ་བའི་དངོས་པོ་ཡོད་པར་ཐལ། ཁྱོད་དགོངས་པ་
བསྟན་ནས་ངེས་དོན་དུ་སྒྲུབ་རྒྱུའི་མདོ་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས།
དེའི་ཕྱིར་དགོངས་པ་བསྟན་(༦༢བ)པ་ཡང་ངེས་པའི་དོན་ཉིད་དུ་འགལ་བར་མི་བྱེད་
དེ། དེ་ཉིད་ཀྱི་ཕྱིར་སྐྱེ་བ་མེད་པ་ལ་སོགས་པ་བསྟན་པ་ངེས་པའི་དོན་ཉིད་དུ་སྒྲུབ་པའི་
ཕྱིར་དུ་མཐོང་བ་ལ་སོགས་པ་དང་འགལ་བ་སྤང་པའི་ཕྱིར་དང་སྒྲ་ཇི་བཞིན་དུ་རྟོགས་
པ་བསལ་བའི་ཕྱིར། འཕགས་པ་དགོངས་པ་ངེས་པར་འགྲེལ་བ་དེ་ཉིད་ལས།
ཞེས་གསུངས་པའི་ཕྱིར། འདོད་མི་ནུས་ཏེ། ཁྱོད་དགག་བྱ་ལ་དོན་དམ་གྱི་ཁྱད་པར་
དངོས་སུ་སྦྱར་བའི་མདོ་ཡིན་པའི་ཕྱིར། །
གཞན་ཡང་། དེ་ཆོས་ཅན། ཁྱོད་དགག་བྱ་ལ་དོན་དམ་གྱི་ཁྱད་པར་དངོས་སུ་མ་
སྦྱར་བའི་མདོ་ཡིན་པར་ཐལ། ཁྱོད་སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་
སྒྲུབ་རྒྱུའི་མདོ་ཡིན་པའི་ཕྱིར། ཁྱབ་སྟེ། དྲང་ངེས་རྣམ་འབྱེད་ལས། སྐྱེ་བ་མེད་པ་ལ་
སོགས་པ་བསྟན་པ་ལ་སྒྲ་ཇི་བཞིན་དུ་མི་ཞེན་ཞེས་གསུངས་པས། སྐྱེ་འགག་ལ་སོགས་
པ་ཡེ་མེད་དུ་འཛིན་པ་སྒྲ་ཇི་བཞིན་དུ་འཛིན་པ་ཡིན་གྱི། ཞེས་གསུངས་པའི་ཕྱིར།
འདོད་མི་ནུས་ཏེ། དགག་བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་ཡིན་པའི་
ཕྱིར། འོ་ན། དེ་གཉིས་ཀྱི་ཁྱད་པར་གང་ཞེ་ན། གྲུབ་དོན་གྱི་མདོ་ཚན་གཉིས་པའི་
སྐབས་ནས་བསྟན་པའི་མདོ་དེ་ལ་དོན་དམ་གྱི་ཁྱད་པར་མ་སྦྱར་བའི་མདོ་དང༌། དགག་
བྱ་ལ་དོན་དམ་གྱི་ཁྱད་པར་དངོས་སུ་སྦྱར་བའི་མདོ་དང་། དགག་བྱ་ལ་དོན་དམ་གྱི་
- 225 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱད་པར་དངོས་སུ་མ་སྦྱར་བའི་མདོ་དང་གསུམ་ལས། ཕྱི་མ་དེ་དགོངས་པ་བསྟན་ནས་
ངེས་དོན་དུ་བསྒྲུབ་རྒྱུའི་མདོ་ཡིན་ནོ། ། །
དེ་ལ་ཁོ་ན་རེ། ཡུམ་འབུམ་གྱི་ནང་ཚན་གྱི་གཟུགས་མེད་སྒྲ་མེད་༦༣ན)ཅེས་པའི་
མདོ་ དེ་དགོངས་པ་བསྟན་དགོས་ཀྱི་མདོ་ཡིན་པར་ཐལ། གྲུབ་དོན་གཉིས་པས་མདོ་དེའི་
དགོངས་པ་བསྟན་ནས་ངེས་དོན་དུ་སྒྲུབ་པའི་ཕྱིར། རྟགས་ཁས། འདོད་ན། ཡུམ་
འབུམ་པ་དེ་ཡིན་པར་ཐལ། འདོད་པའི་ཕྱིར།
གཞན་ཡང་། དེ་སྒྲ་ཇི་བཞིན་པར་འཛིན་པ་དགག་དགོས་ཀྱི་མདོ་ཡིན་པར་ཐལ།
གྲུབ་དོན་གཉིས་པས་དེ་སྒྲ་ཇི་བཞིན་པར་འཛིན་པ་བཀག་ནས་ངེས་དོན་དུ་སྒྲུབ་པའི་
ཕྱིར། རྟགས་ཁས། འདོད་ན། སྒྲ་བཞིན་དུ་གཟུང་དུ་མི་རུང་བའི་མདོ་ཡིན་པར་ཐལ།
འདོད་པའི་ཕྱིར་ན་མ་ཁྱབ། སྐྱོན་མེད་དེ། སྐྱེ་དགག་སོགས་མེད་པ་དེ་དེའི་ནང་ཚན་གྱི་
སྐྱེ་འགག་སོགས་མེད་ཅེས་པའི་མདོའི་སྒྲས་ཟིན་གྱི་དོན་དུ་འཛིན་པ་བཀག་ནས་སྐྱེ་
འགག་སོགས་དོན་དམ་པར་མེད་པ་མདོ་དེའི་སྒྲས་ཟིན་གྱི་དོན་དུ་བསྟན་པ་མདོ་དེ་སྒྲ་
ཇི་བཞིན་པར་འཛིན་པ་བཀག་ནས་ངེས་དོན་དུ་སྒྲུབ་པའི་དོན་དང༌། དེའི་ནང་ཚན་གྱི་
གཟུགས་སོགས་ངོ་བོ་ཉིད་མེད་པ་སོགས་སུ་གསུངས་པ་ཡང་གཟུགས་དོན་དམ་པར་ངོ་
བོ་ཉིད་མེད་པ་མདོ་དེའི་དགོངས་པར་བསྟན་ནས་ངེས་དོན་དུ་སྒྲུབ་པ་དེ་དགོངས་པ་
བསྟན་ནས་ངེས་དོན་དུ་སྒྲུབ་པའི་དོན་ཡིན་པའི་ཕྱིར་ཏེ། དྲང་ངེས་རྣམ་འབྱེད་ལས། སྐྱེ་
བ་མེད་པ་ལ་སོགས་པ་བསྟན་པ་ལ་སྒྲ་ཇི་བཞིན་དུ་མི་ཞེན་ཞེས་གསུངས་པས། སྐྱེ་
འགག་སོགས་ཡེ་མེད་དུ་འཛིན་པ་སྒྲ་བཞིན་པར་འཛིན་པ་ཡིན་གྱི། ཞེས་དང་། འདི་
ཡང་དགོངས་འགྲེལ་ལས། ངོ་བོ་ཉིད་དང་སྐྱེ་འགག་སོགས་མེད་པར་གསུངས་པ་ལ་དེ་ཁོ་
ནའོ་སྙམ་དུ་འཛིན་པའི་སྒྲ་ཇི་བཞིན་པར་འཛིན་པ་བཀག་(༦༣བ)ཀྱང་། ཞེས་དང་། འདིས་
ནི་ངོ་བོ་ཉིད་མེད་པ་སོགས་སུ་གསུངས་པའི་དགོངས་པ་དགོངས་འགྲེལ་གྱིས་བཀྲལ་
- 226 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཏེ་སྒྲ་བཞིན་པར་འཛིན་པ་བཀག་ནས་ངེས་དོན་དུ་སྒྲུབ་པར་བཤད་དོ། །ཞེས་གསུངས་
པའི་ཕྱིར། ཁ་ཅིག །དྲང་ངེས་རྣམ་འབྱེད་ལས། གལ་ཏེ་རྣལ་འབྱོར་སྤྱོད་པ་པའི་མཚན་
ཉིད་གསུམ་གྱི་འཇོག་ལུགས་མདོ་འདིའི་དོན་མིན་ན་མདོ་གང་གི་ཡང་དོན་མིན་པར་
བཞེད་དམ་སྙམ་ན། དབུ་མ་སྣང་བ་ལས། དགོངས་འགྲེལ་དང་ལང་གཤེགས་དང་
རྒྱན་སྟུག་པོ་བཀོད་པ་སོགས་ལས་ཕྱི་རོལ་བཀག་ནས་སེམས་ཙམ་གྱི་ལུགས་སུ་བསྒྲུབས་
པའི་སྐབས་འགའ་ཞིག་ཏུ་སེམས་ལ་རང་བཞིན་མ་བཀག་པ་ནི། ཆོས་ཐམས་ཅད་རང་
བཞིན་མེད་པ་ཅིག་ཅར་དུ་རྟོགས་མི་ནུས་པ་རིམ་གྱིས་བཀྲི་དགོས་པ་རྣམས་ཀྱི་བསམ་
པ་དང་། མཐུན་པར་བསྟན་པ་ཡིན་ནོ། །ཞེས་གསུངས་པས། མདོ་དེ་དག་ལས་ཅིག་
ཅར་དུ་ཆོས་ཐམས་ཅད་རང་བཞིན་མེད་པར་རྟོགས་ནུས་པའི་གདུལ་བྱ་ལ་བཤད་པ་
དང་སྔ་མ་གཉིས་ཀ་ཡོད་པས་ཆ་ཕྱེ་ནས་མདོའི་དོན་དུ་འཇོག་གོ །ཞེས་གསུངས་པའི་
དོན་སེམས་ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་ཡོན་ཏན་འབྱུང་
གནས་ཀྱིས་ཞུས་པའི་ལེའུའི་བསྟན་དོན་དང་། དབུ་མ་པའི་འདོད་པ་ལྟར་གྱི་མཚན་
ཉིད་གསུམ་གྱི་རྣམ་གཞག་དོན་དམ་ཡང་དག་འཕགས་ཞུས་ཀྱི་ལེའུའི་བསྟན་དོན་དུ་ཆ་
ཕྱེ་ནས་འཇོག་པའི་དོན་ཡིན་ཟེར་བ་མི་འཐད་དེ། ལེའུ་དེར་སེམས་ཙམ་པའི་འདོད་པ་
ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོར་བྱས་ནས་སྟོན་པའི་
མདོ་ཚིག་གཅིག་མེད་པའི་ཕྱིར། (༦༤ ན)མ་གྲུབ་ན། དེ་འདྲ་བའི་མདོ་དེ་ཆོས་ཅན།
སེམས་ཙམ་པས་ཁྱོད་ལེགས་ཕྱེའི་ཆོས་འཁོར་དུ་འདོད་པར་ཐལ། ཁྱོད་མཚན་ཉིད་
གསུམ་ལ་སེམས་ཙམ་པའི་འདོད་པ་ལྟར་གྱི་རང་གི་མཚན་ཉིད་ཀྱིས་ཡོད་མེད་བསྟན་
བྱའི་གཙོ་བོར་བྱས་ནས་ སྟོན་པའི་མདོ་སྡེ་དགོངས་འགྲེལ་གྱི་ལེའུ་ཡིན་པའི་ཕྱིར།
འདོད་མི་ནུས་ཏེ། རྣམ་བཤད་ལས། དེར་ས་བཅུའི་དབང་ཕྱུག་གི་བྱང་སེམས་བཅུས་
སྟོན་པ་ལ་དྲི་བ་མི་འདྲ་བ་རེ་རེ་མཛད་པའི་དྲིས་ལན་གཞན་རྣམས་འདིའི་མཚན་
- 227-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཞིར་འབྲེལ་བ་མེད། ཅེས་གསུངས་པའི་ཕྱིར།།
ཁ་ཅིག །དོན་དམ་ཡང་དག་འཕགས་ཞུས་ཀྱི་ལེའུས་དབུ་མ་པའི་འདོད་པ་ལྟར་
གྱི་མཚན་ཉིད་གསུམ་གྱི་རྣམ་གཞག་དང་། བྱམས་ཞུས་ཀྱི་ལེའུས་སེམས་ཙམ་པའི་
འདོད་པ་ལྟར་གྱི་དེ་བསྟན་བྱའི་གཙོ་བོར་བྱས་ནས་བསྟན་ཟེར་བ་མི་འཐད་དེ། དེ་ལྟར་
ན་དོན་དམ་ཡང་དག་འཕགས་ཞུས་ཀྱི་ལེའུ་དེ་དབུ་མའི་ཐུན་མོང་མ་ཡིན་པའི་བཀའ་
དང༌། གཅིག་ཤོས་སེམས་ཙམ་ཐུན་མོང་མ་ཡིན་པའི་བཀའ་ཡིན་དགོས་པ་ལ་བྱམས་
ཞུས་ཀྱི་ལེའུ་དེ་མ་ཡིན་པའི་ཕྱིར་ཏེ། དེས་དབུ་མ་པའི་འདོད་པ་ལྟར་གྱི་སྟོང་ཉིད་ཕྲ་མོ་
བསྟན་པར་དབུ་མ་སྣང་བ་ལས་བཤད་པའི་ཕྱིར་ཏེ། དབུ་མ་སྣང་བ་ལས། བཅོམ་ལྡན་
འདས་ཀྱིས་འཕགས་པ་དགོངས་པ་ངེས་པར་འགྲེལ་བ་ལས་སྟོང་པ་ཉིད་ཀྱི་མཚན་
ཉིད་གསུངས་ཏེ། བྱམས་པ་གཞན་གྱི་དབང་གི་མཚན་ཉིད་དང་ཡོངས་སུ་གྲུབ་པའི་
མཚན་ཉིད་ལ་ཀུན་ནས་ཉོན་མོངས་པ་དང་རྣམ་པར་བྱང་བའི་ཀུན་བཏགས་པའི་མཚན་
ཉིད་དང་རྣམ་པ་ཐམས་༦ བ)ཅད་དུ་གཏན་བྲལ་བ་གང་ཡིན་པ་དེ་ནི་དེ་ལ་མི་དམིགས་
ཏེ། འདི་ནི་སྟོང་པ་ཉིད་ཀྱི་མཚན་ཉིད་དག་ཅེས་བྱའོ། །ཞེས་གང་གསུངས་པ་ཡིན་
ནོ། །ཞེས་གསུངས།
གཉིས་པ་རང་ལུགས་ལ། སློབ་དཔོན་ལེགས་ལྡན་འབྱེད་ཀྱིས་ཕྱེ་བ་ལྟར་མཁས་
པའི་དབང་པོ་ཀ་མ་ལ་ཤཱི་ལས་ཀྱང་མདོ་སྡེ་དགོངས་འགྲེལ་ཆོས་ཐམས་ཅད་བདེན་
མེད་དུ་སྟོན་པའི་ཤེར་ཕྱིན་གྱི་མདོ་རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་
བཙུགས་ནས་སྒྲུབ་པའི་དབུ་མ་པའི་བཀར་བཞེད་དེ། གང་ཟག་དང་ཕུང་པོ་བདེན་
པར་གྲུབ་པ་ཀུན་བརྟགས་ཡིན་ལ་དེ་ལ་ངོ་བོ་ཅུང་ཟད་ཀྱང་མེད་པ་དགོངས་འགྲེལ་
ལས་ཀུན་བརྟགས་མཚན་ཉིད་ངོ་བོ་ཉིད་མེད་པའི་དོན་དུ་དགོངས་འགྲེལ་ལས་གསུངས་
ཤིང་། གང་ཟག་དང་ཕུང་པོ་བདེན་པར་གྲུབ་པ་ཁེགས་ན་གཞན་དབང་བདེན་གྲུབ་
- 228 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཀྱང་ཁེགས་པར་འགྱུར་ལ། དེ་ལྟར་ན་ཡོངས་གྲུབ་བདེན་གྲུབ་ཀྱང་ཞར་ལ་ཁེགས་པའི་
ཕྱིར་ཞེས་བཞེད་དེ། དབུ་མ་སྣང་བ་ལས། དེའི་དོན་དུ་བཅོམ་ལྡན་ཀྱིས་སྐྱེ་བ་མེད་པ་
ལ་སོགས་པ་ཞེས་སོགས་གསུངས་པའི་ཕྱིར། དེས་ན་དེས་དེ་དབུ་མ་པའི་བཀར་བཞེད་
ཀྱང་ངེས་དོན་གྱི་མདོར་མི་བཞེད་དེ། དེས་ངེས་དོན་གྱི་མདོ་ལ་སྒྲ་ཇི་བཞིན་པས་ཁྱབ་
པ་ཁས་ལེན་པ་གང་ཞིག །དེས་དེ་སྒྲ་ཇི་བཞིན་པར་ཁས་མི་ལེན་པའི་ཕྱིར། དང་པོ་
གྲུབ་སྟེ། དབུ་མ་སྣང་བ་ལས། ངེས་པའི་དོན་ཀྱང་གང་ལ་བྱ་ཞེ་ན། ཞེས་སོགས་
གསུངས་པའི་ཕྱིར། གཉིས་པ་གྲུབ་སྟེ། མདོ་སྡེ་དགོངས་འགྲེལ་སྒྲས་ཟིན་ལ་སེམས་
ཙམ་པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་ཅིང་ཤུགས་ལ་དབུ་
མ་(༦༥ན)པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་བསྟན་བྱའི་གཙོ་བོར་
བྱས་ ནས་བསྟན་པར་སློབ་དཔོན་འདིས་བཞེད་པའི་ཕྱིར་ཏེ། དྲང་ངེས་རྣམ་འབྱེད་ལས།
གལ་ཏེ་རྣལ་འབྱོར་སྤྱོད་པ་པའི་མཚན་ཉིད་གསུམ་གྱི་འཇོག་ལུགས་ཞེས་སོགས་གསུངས་
པའི་ཕྱིར། དེས་ན་འདིའི་དོན་ནི། དགོངས་འགྲེལ་དང་ལང་གཤེགས་དང་རྒྱན་སྟུག་པོ་
བཀོད་པ་སོགས་སུ་དངོས་སུ་ཕྱི་རོལ་མེད་པར་སེམས་ཙམ་དུ་བསྟན་ཅིང་སེམས་བདེན་
པར་གྲུབ་པ་མ་བཀག་པ་ནི་ཅིག་ཅར་དུ་ཆོས་ཐམས་ཅད་བདེན་མེད་དུ་རྟོགས་མི་ནུས་
པར་རིམ་གྱིས་བཀྲི་དགོས་པ་རྣམས་ཀྱི་བསམ་པ་དང་མཐུན་པར་བསྟན་པ་ཡིན་ནོ། །
ཞེས་དབུ་མ་སྣང་བར་གསུངས་པས་མདོ་དེ་དག་ལས་ཅིག་ཅར་དུ་ཆོས་ཐམས་ཅད་
བདེན་མེད་དུ་རྟོགས་མི་ནུས་པའི་གདུལ་བྱ་དང་སྔ་མ་གཉིས་ཀ་ཡོད་པས། སེམས་ཙམ་
པའི་འདོད་པ་ལྟར་གྱི་མཚན་ཉིད་གསུམ་གྱི་རྣམ་གཞག་དོན་དམ་ཡང་དག་འཕགས་
ཞུས་ཀྱི་ལེའུ་དང་ལང་གཤེགས་རྒྱན་སྟུག་པོ་བཀོད་པ་སོགས་ཀྱི་སྒྲས་ཟིན་གྱི་དོན་དང་།
དབུ་མ་པའི་འདོད་པ་ལྟར་གྱི་དེ་དེ་གསུམ་གྱི་བསྟན་དོན་གྱི་གཙོ་བོར་ཆ་ཕྱེ་ནས་འཇོག་
པས། སེམས་ཙམ་པའི་འདོད་པ་ལྟར་གྱི་དེ་དེའི་བསྟན་དོན་གྱི་གཙོ་བོ་མ་ཡིན་ན། དེ་
- 229 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་ལ་
དེའི་དངོས་བསྟན་དང་ཤུགས་བསྟན་གང་དུ་བཞེད་དམ་སྙམ་པའི་སྐྱོན་མེད་པའི་ཕྱིར་
ཞེས་པའོ། །
གཞན་ཡང་། སློབ་དཔོན་འདིས་ལེའུ་དེ་སྒྲ་ཇི་བཞིན་པར་མི་བཞེད་དེ། ལེའུ་
འདིའི་གྲུབ་དོན་གཉིས་པར་ཡུམ་རྒྱས་འབྲིང་བསྡུས་གསུམ་དྲང་(༦༥བ)དོན་གྱི་མདོར་
བསྟན་པར་སློབ་དཔོན་འདིས་བཞེད་པ་གང་ཞིག །དེ་ལྟར་གསུངས་པ་དེ་སྒྲ་ཇི་བཞིན་
པར་སློབ་དཔོན་འདིས་མི་བཞེད་པའི་ཕྱིར། དང་པོ་གྲུབ་སྟེ།སློབ་དཔོན་འདིའི་འདོད་
པ་བརྗོད་པའི་ཚེ་དྲང་ངེས་རྣམ་འབྱེད་ལས། མདོར་བསྡུ་ན་ཐེག་པ་ཆེན་པོ་ལ་ཞུགས་
པ་དེ་ལ་འཁོར་ལོ་གཉིས་པ་གསུངས་པ་དེ་ལ་ཞེས་སོགས་གསུངས་པའི་ཕྱིར། །
འོ་ན་སྐབས་འདིར་དེ་དབུ་མ་པའི་བཀར་བཞེད་ན། དེའི་དོན་འཆད་ཚུལ་དེ་གང་
ཞེ་ན། མདོ་སྡེ་ལ་འགལ་སློང་གི་དྲི་བ། འགལ་བ་དེ་སྤོང་བའི་ལན། ངོ་བོ་ཉིད་གསུམ་
གྱི་ངོ་བོ་ངོས་གཟུང་བ། དེ་དག་གིས་གྲུབ་པའི་དོན་ཞུས་པའོ། །
དང་པོ་ལ། དངོས་བསྟན་གྱི་དབང་དུ་བྱས་པ་དང་། ཤུགས་བསྟན་གྱི་གཙོ་བོའི་
དབང་དུ་བྱས་པ་གཉིས་ལས། དང་པོ་ནི། དོན་དམ་ཡང་དག་འཕགས་ཀྱིས་སྟོན་པ་ལ་
འགལ་སྤོང་གི་དྲི་བ་ཞུ་བའི་ཚུལ་ཡོད་དེ། འཁོར་ལོ་དང་པོ་གཟུགས་ནས་བྱང་ཕྱོགས་
སོ་བདུན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་བཀའ་སྩལ།
བར་པར་གཟུགས་ནས་རྣམ་མཁྱེན་གྱི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་
མ་གྲུབ་པར་གསུངས་པ་གཉིས་སྒྲས་ཟིན་ལྟར་ན་འགལ་ཡང་འགལ་བ་མེད་དགོས་
པས། འཁོར་ལོ་བར་པར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་དངོས་
སུ་ཞུས་ནས། འཁོར་ལོ་དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་
དོན་གྱིས་ཞུས་པ་ཡིན་པའི་ཕྱིར། །
གཉིས་པ་ནི། དོན་དམ་ཡང་དག་འཕགས་ཀྱིས་མདོ་སྡེ་ལ་འགལ་སྤོང་ཞུས་ཚུལ་
- 230 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
ཡོད་དེ། འཁོར་ལོ་བར་པར་ཤེས་རབ་སྙིང་པོར་རང་གི་མཚན་ཉིད་(༦༦ན)ཀྱིས་གྲུབ་པའི་
ཆོས་མེད་པར་བཀའ་སྩལ། འཁོར་ལོ་དང་པོ་བདེན་གྲུབ་ཡོད་པར་བཀའ་སྩལ་བ་གཉིས་
སྒྲས་ཟིན་ལྟར་ན་འགལ་ཡང་འགལ་བ་མེད་དགོས་པས། འཁོར་ལོ་བར་པ་ཤེས་རབ་
སྙིང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་དངོས་སུ་ཞུས་ནས་འཁོར་
ལོ་དང་པོར་དེ་ལྟར་གསུངས་པ་ཅི་ལ་དགོངས་ནས་གསུངས་ཞེས་དོན་གྱིས་ཞུས་པ་
ཡིན་པའི་ཕྱིར། དེས་ན་འགལ་སྤོང་ཞུས་པའི་འཁོར་ལོ་བར་པ་དེ་ཤེས་རབ་སྙིང་པོ་ལ་
བྱེད་རིགས་ཏེ། ལན་གྱི་སྐབས་སུ་འགལ་སྤོང་ཞུས་པའི་འཁོར་ལོ་བར་པ་དེ་དགོངས་
གཞི་དགོས་པ་དངོས་ལ་གནོད་བྱེད་གསུམ་གྱི་སྒོ་ནས་དྲང་དོན་དུ་བཀྲལ། ཡུམ་འབུམ་
པ་སོགས་ཀྱི་ནང་ཚན་གྱི་གཟུགས་སྒྲ་དང་སྐྱེ་འགག་སོགས་མེད་ཅེས་སོགས་ཀྱི་མདོ་
རྣམས་དགག་བྱ་ལ་དོན་དམ་གྱི་ཁྱད་པར་དངོས་སུ་མ་སྦྱར་ཀྱང་མགོ་ཞབས་གང་རུང་
རེར་དེ་ཡང་འཇིག་རྟེན་ཐ་སྙད་ཀྱི་དབང་གིས་ཡིན་གྱི་དོན་དམ་པར་ནི་མ་ཡིན་ནོ། །
ཞེས་དོན་དམ་གྱི་ཁྱད་པར་སྦྱར་བ་དེ་གཟུགས་མེད་ཞེས་སོགས་ལ་དོན་གྱིས་སྦྱར་བས་
གཟུགས་སྒྲ་དང་སྐྱེ་འགག་སོགས་མེད་ཙམ་དེ་དང་རང་གི་མཚན་ཉིད་ཀྱིས་མེད་པ་ཙམ།
མདོ་དེའི་སྒྲས་ཟིན་གྱི་དོན་དུ་འཛིན་པ་བཀག་ནས་དེ་རྣམས་དོན་དམ་པར་མེད་པ་
ཅིག་དེའི་སྒྲས་ཟིན་གྱི་དོན་དུ་བསྟན་པའི་སྒོ་ནས་ངེས་དོན་གྱི་མདོར་སྒྲུབ་པའི་ཕྱིར། །
གཉིས་པ་ལ། གང་ལ་དགོངས་ནས་ངོ་བོ་ཉིད་མེད་པར་གསུངས་པ་དང༌། གང་
ལ་དགོངས་ནས་མ་སྐྱེས་པ་སོགས་སུ་གསུངས་པ་བཤད་པའོ། །(༦༦བ)དང་པོ་ལ།
མདོར་བསྟན་པ། རྒྱས་པར་བཤད་པ། དེ་དག་གི་དཔེ་བཤད་པ་དང་གསུམ་ལས།
དང་པོ་ནི། འཁོར་ལོ་བར་པ་ཤེས་རབ་སྙིང་པོར་ཆོས་ཐམས་ཅད་ངོ་བོ་ཉིད་མེད་པར་
གསུངས་པའི་དགོངས་གཞི་ཡོད་དེ། དོན་དམ་པར་མཚན་ཉིད་ངོ་བོ་ཉིད་མེད་པ་དང་།
དོན་དམ་པར་ཆོས་བདག་གི་ངོ་བོ་ཉིད་མེད་ པ་ གསུམ་ལ་དགོངས་ནས་དེ་ལྟར་
- 231 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གསུངས་པའི་ཕྱིར། །
གཉིས་པ་ལ། དོན་དམ་པར་མཚན་ཉིད་ངོ་བོ་ཉིད་མེད་པར་བཤད་པ་དང་། དོན་
དམ་པར་སྐྱེ་བ་ངོ་བོ་ཉིད་མེད་པར་བཤད་པ་དང་། དོན་དམ་པར་ཆོས་བདག་གི་ངོ་བོ་
ཉིད་མེད་པར་བཤད་པའོ། །དང་པོ་ནི། གཟུགས་ཀྱི་ཀུན་བརྟགས་ཆོས་ཅན། ཁྱོད་ལ་
དོན་དམ་པར་མཚན་ཉིད་ངོ་བོ་ཉིད་མེད་ཅེས་བརྗོད་པའི་རྒྱུ་མཚན་ཡོད་དེ། ཁྱོད་རྟོག་
པས་བཏགས་ཙམ་ཡིན་གྱི་དོན་དམ་པར་རང་གི་མཚན་ཉིད་ཀྱིས་མ་གྲུབ་པའི་རྒྱུ་
མཚན་གྱིས་དེ་ལྟར་བརྗོད་པའི་ཕྱིར། །
གཉིས་པ་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་དོན་དམ་པར་སྐྱེ་བ་ངོ་
བོ་ཉིད་མེད་ཅེས་བརྗོད་པའི་རྒྱུ་མཚན་ཡོད་དེ། ཁྱོད་རང་གི་རྒྱུ་རྐྱེན་ལས་སྐྱེས་ཤིང་།
དོན་དམ་པར་མ་སྐྱེས་པས་དེ་ལྟར་བརྗོད་པའི་ཕྱིར། །
གསུམ་པ་ལ། གཞན་དབང་གི་དབང་དུ་བྱས་པ་དང་། ཡོངས་གྲུབ་ཀྱི་དབང་དུ་
བྱས་པ་གཉིས་ལས། དང་པོ་ནི། གཟུགས་ཀྱི་གཞན་དབང་ཆོས་ཅན། ཁྱོད་ལ་དོན་
དམ་པ་ངོ་བོ་ཉིད་མེད་པ་ཞེས་བརྗོད་པའི་རྒྱུ་མཚན་ཡོད་དེ། ཤེས་སྒྲིབ་རྣམ་པར་དག་
བྱེད་ཀྱི་(༦༧ན)བར་ཆད་མེད་ལམ་གྱི་དམིགས་པ་མཐར་ཐུག་དོན་དམ་ཡིན་ལ། ཁྱོད་
དོན་དམ་དེར་མ་གྲུབ་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། །
གཉིས་པ་ནི། གཟུགས་བདེན་མེད་ཆོས་ཅན། ཁྱོད་ལ་དོན་དམ་པ་ངོ་བོ་ཉིད་མེད་
པ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཆོས་བདག་གི་ངོ་བོར་མ་གྲུབ་པའི་རྒྱུ་མཚན་
གྱིས་དེ་ལྟར་བརྗོད་པའི་ཕྱིར། །
གསུམ་པ་ནི། གཟུགས་ཀྱི་ཀུན་བརྟགས་ཆོས་ཅན། ཁྱོད་ནམ་མཁའི་མེ་ཏོག་གི་
དཔེས་སྟོན་པའི་རྒྱུ་མཚན་ཡོད་དེ། ནམ་མཁའི་མེ་ཏོག་དེ་རང་འཛིན་རྟོག་པས་སྒྲོ་འདོགས་
པ་ཙམ་ཡིན་པ་ལྟར། ཁྱོད་ཀྱང་རྟོག་པས་བཏགས་ཙམ་ཡིན་པས་དེ་ལྟར་བརྗོད་པའི་
- 232 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ཕྱིར། གཟུགས་ཀྱི་གཞན་དབང་ཆོས་ཅན། ཁྱོད་སྒྱུ་མའི་དཔེས་སྟོན་པའི་རྒྱུ་མཚན་ཡོད་
དེ། སྒྱུ་མའི་རྡེའུ་ཤིང་རྟ་གླང་དུ་སྣང་ཡང་དེས་སྟོང་པ་བཞིན་དུ། ཁྱོད་ཀྱང་བདེན་པར་
སྣང་ཡང་བདེན་གྲུབ་ཀྱིས་སྟོང་པས་དེ་ལྟར་བརྗོད་པའི་ཕྱིར། གཟུགས་བདེན་མེད་
ཆོས་ཅན། ཁྱོད་ནམ་མཁའི་དཔེས་སྟོན་པའི་རྒྱུ་མཚན་ཡོད་དེ། ནམ་མཁའ་དེ་ཐོགས་
རེག་བཀག་ཙམ་ལ་འཇོག་པ་བཞིན་དུ། ཁྱོད་ཀྱང་དགག་བྱ་བདེན་གྲུབ་བཀག་ཙམ་
ཡིན་པས་དེ་ལྟར་བརྗོད་པའི་ཕྱིར། །
གཉིས་པ་ནི། འཁོར་ལོ་བར་པ་ཤེས་རབ་སྙིང་པོར་ཆོས་ཐམས་ཅད་རང་གི་
མཚན་ཉིད་ཀྱིས་མ་སྐྱེས་པ་སོགས་སུ་གསུངས་པའི་དགོངས་གཞི་ཡོད་དེ། ཆོས་རྣམས་
ལ་དོན་དམ་པར་སྐྱེ་འགག་སོགས་མེད་པ་ལ་དགོངས་པའི་ཕྱིར། །
གསུམ་པ་ནི། རྣམ་པར་(༦༧བ)རྟོག་པའི་སྤྱོད་ཡུལ་ཞེས་སོགས་ཀྱིས་བཤད་དེ་
གོ་སླའོ། ། །
བཞི་པ་ནི། སྒྲས་ཟིན་སྒྲ་ཇི་བཞིན་པ་མ་ཡིན་པས་བསྟན་དོན་གྱི་གཙོ་བོ་ནི་སྒྲ་ཇི་
བཞིན་པ་ཡིན་ནོ། །དོན་དམ་ཡང་དག་འཕགས་ཞུས་ཀྱི་ལེའུ་ཆོས་ཅན། ཁྱོད་ལ་
ལེགས་པར་རྣམ་པར་ཕྱེ་བ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་ཀྱིས་ཀུན་བརྟགས་
དོན་དམ་པར་རང་གི་མཚན་ཉིད་ཀྱིས་མ་གྲུབ་ཅིང་གཞན་དབང་དོན་དམ་པར་སྐྱེ་བ་ངོ་
བོ་ཉིད་མེད་པ་དང་། ཡོངས་གྲུབ་ཆོས་བདག་གི་ངོ་བོར་མ་གྲུབ་པར་བསྟན་བྱའི་གཙོ་
བོར་བྱས་ནས་བསྟན་པའི་རྒྱུ་མཚན་གྱིས་དེ་ལྟར་བརྗོད་པའི་ཕྱིར། གཞན་རྣམས་སླའོ། །
རྩོད་པ་སྤོང་བ་ལ། ཁོ་ན་རེ། འཁོར་ལོ་དང་པོས་གཟུགས་ནས་ལམ་གྱི་ཡན་ལག་
གི་བར་གྱི་ཆོས་ཐམས་ཅད་རང་གི་མཚན་ཉིད་ཀྱིས་གྲུབ་པར་སྒྲས་ཟིན་ལ་བསྟན་པར་
ཐལ། ཁྱོད་ཀྱི་དངོས་བསྟན་གྱི་འགལ་སྤོང་ཞུས་ཚུལ་འཐད་པའི་ཕྱིར་ན་མ་ཁྱབ། འདོད་
མི་ནུས་ཏེ། དེ་ལྟར་སྟོན་པའི་འཁོར་ལོ་དང་པོ་ལ་དགོངས་གཞི་ཞུ་མི་དགོས་པའི་ཕྱིར་
- 233 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཏེ། དེ་རྣམས་རང་གི་མཚན་ཉིད་ཀྱིས་གྲུབ་པའི་ཕྱིར།
ཁོ་ན་རེ། ཤུགས་བསྟན་གྱི་འགལ་སྤོང་ཞུས་ཚུལ་མི་འཐད་པར་ཐལ། འཁོར་ལོ་
དང་པོར་བདེན་གྲུབ་ཀྱི་ཆོས་ཡོད་པར་གསུངས་པ་དང་འཁོར་ལོ་བར་པ་ཤེས་རབ་
སྙིང་པོར་རང་གི་མཚན་ཉིད་ཀྱིས་གྲུབ་པའི་ཆོས་མེད་པར་གསུངས་པ་གཉིས་སྒྲས་ཟིན་
མི་འགལ་བའི་ཕྱིར་ན་མ་ཁྱབ་སྟེ། དེ་གཉིས་རང་ཚིག་དངོས་ཤུགས་འགལ་བ་ལྟར་ སྣང་ བ་
ཡིན་པའི་ཕྱིར་ཏེ། བདེན་གྲུབ་ཏུ་ཡོད་ན་ཡོད་དགོས་རང་གི་མཚན་ཉིད་ཀྱིས་མེད་ན་
མེད་དགོས་(༦༨ན)པའི་ཕྱིར། ཁོ་ན་རེ། སེམས་ཙམ་པའི་འདོད་པ་ལྟར་གྱི་མཚན་ཉིད་
གསུམ་གྱི་རྣམ་གཞག་དོན་དམ་ཡང་དག་འཕགས་ཞུས་ཀྱི་ལེའུའི་བསྟན་དོན་མ་ཡིན་
པར་ཐལ། དྲང་ངེས་རྣམ་འབྱེད་ལས། དགོངས་འགྲེལ་ལས་མཚན་ཉིད་གསུམ་གསུམ་
གསུངས་པའི་དོན་རྣལ་འབྱོར་སྤྱོད་པ་པ་དག་གིས་ཇི་ལྟར་བཀྲལ་བ་མདོའི་དོན་མིན་
པར་དབུ་མའི་དོན་དུ་འགྲེལ་བའི་ལམ་སྲོལ་འདི་ནི་ལེགས་ལྡན་འབྱེད་ཀྱིས་ཕྱེ་བ་ཞིབ་
ཏུ་ནི་དབུ་མ་སྣང་བ་ལས་བཤད་དེ། ཞེས་གསུངས་པའི་ཕྱིར་ན་མ་ཁྱབ་སྟེ། དེ་དེའི་
བསྟན་དོན་གྱི་གཙོ་བོ་མ་ཡིན་པ་ལ་དགོངས་པའི་ཕྱིར་ཏེ། དེའི་འཕྲོ་དེ་ཉིད་ལས། ཚུལ་
གཉིས་ཀྱི་མདོ་འགྲེལ་ཚུལ་ཞིབ་ཏུ་ཤེས་ན་ཤིང་རྟ་ཆེན་པོ་རྣམས་ཀྱིས་རིགས་པའི་རྣམ་
འགྱུར་དང་གསུང་རབ་འགྲེལ་ཚུལ་དུ་མ་ཞིག་ཤེས་སོ་ཞེས་གསུངས་པའི་ཕྱིར། ཁོ་ན་
རེ། ཤེས་རབ་སྙིང་པོ་དགག་བྱ་ལ་དོན་དམ་གྱི་ཁྱད་པར་སྦྱར་བའི་མདོ་ཡིན་པར་ཐལ།
དེས་དགག་བྱ་ལ་དོན་དམ་གྱི་ཁྱད་པར་སྦྱར་བའི་ཕྱིར་ཏེ། དེས་བདེན་གྲུབ་བཀག་
པའི་ཕྱིར་ཏེ། དེས་བདེན་མེད་བསྟན་པའི་ཕྱིར་ཟེར་ན། དེས་དགག་བྱ་ལ་དོན་དམ་གྱི་
ཁྱད་པར་དངོས་སུ་སྦྱར་བར་ཐལ། དེས་བདེན་གྲུབ་དངོས་སུ་བཀག་པའི་ཕྱིར་ཏེ། དེས་
བདེན་མེད་དངོས་སུ་བསྟན་པའི་ཕྱིར། ཁྱབ་པ་ཁས། ཁོ་ན་རེ། དེས་དགག་བྱ་ལ་དོན་
དམ་གྱི་ཁྱད་པར་དོན་གྱིས་སྦྱར་བར་ཐལ། དེས་དགག་བྱ་ལ་དོན་དམ་གྱི་ཁྱད་པར་མི་མངོན་
- 234 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
པའི་ཚུལ་གྱིས་སྦྱར་(༦རབ)བའི་ཕྱིར་ཏེ། དྲང་ངེས་རྣམ་འབྱེད་ལས། དེ་ཡང་ཤེས་རབ་
སྙིང་པོ་ལྟ་བུ་མདོ་དེའི་ནང་དུ་དོན་དམ་པ་དང་བདེན་པའི་ཁྱད་པར་གསལ་བར་མ་
སྦྱར་བར་གཟུགས་མེད་ཅེས་པ་ལ་སོགས་པ་བསྟན་པ་ནི། ཇི་ལྟར་བསྟན་པ་དེ་ཙམ་
གྱིས་སྒྲ་ཇི་བཞིན་པར་གཟུང་དུ་མི་རུང་བས་གཞན་དུ་དྲངས་དགོས་པས་དྲང་དོན་ནོ། །
ཞེས་གསུངས་པའི་ཕྱིར་ཟེར་ན། ཁོ་ན་རེ། དོན་དམ་ཡང་དག་འཕགས་ཞུས་ཀྱི་ལེའུ་
དེས་གཞན་དབང་བདེན་གྲུབ་ཏུ་བསྟན་པར་ཐལ། དེས་སེམས་ཙམ་པའི་འདོད་པ་
ལྟར་གྱི་མཚན་ཉིད་གསུམ་གྱི་རྣམ་གཞག་དངོས་སུ་བསྟན་པའི་ཕྱིར། རྟགས་ཁས།
འདོད་མི་ནུས་ཏེ། དེས་དེ་བདེན་མེད་དུ་བསྟན་པའི་ཕྱིར་ཟེར་ན་མ་ཁྱབ་སྟེ། སྔར་
བཞིན་ནོ། །
ཡང་ཁ་ཅིག་སྐབས་འདིར་ཡང་དོན་དམ་ཡང་དག་འཕགས་ཞུས་ཀྱི་ལེའུ་སྒྲ་ཇི་
བཞིན་པར་བྱས་ནས། ཆོས་ཐམས་ཅད་ཀྱི་གསལ་བའི་དབྱེ་བ་མཐའ་དག་གི་སྟེང་དུ་
མཚན་ཉིད་གསུམ་གྱི་རྣམ་གཞག་རེ་བྱེད་པ་དང༌། བྱམས་ཞུས་ཀྱི་ལེའུ་དེ་ཡང་སྒྲ་ཇི་
བཞིན་པར་བྱེད་ཟེར་ན། འོ་ན་ཀུན་བརྟགས་གཞན་དབང་ཡོངས་གྲུབ་གསུམ་གྱི་སྟེང་
དུ་མཚན་ཉིད་གསུམ་གྱི་རྣམ་གཞག་བྱེད་རིགས་པར་ཐལ། ཆོས་ཐམས་ཅད་ལ་དེའི་
ཕྱིར། འདོད་ན། ཀུན་བརྟགས་ཀྱི་གཞན་དབང་ཡིན་ན་ཀུན་བརྟགས་ཀྱི་ཆོས་ཉིད་ཀྱི་
རྟེན་ཆོས་ཅན་ཡིན་དགོས་པར་ཐལ། འདོད་པ་གང་ཞིག །དོན་དམ་ཡང་འཕགས་ཞུས་
ཀྱི་ལེའུ་སྒྲ་ཇི་བཞིན་པ་ཡིན་པའི་ཕྱིར། འདོད་ན། ཤེས་བྱ་ཆོས་ཅན། རྣམ་བཏགས་ཀྱི་
གཞན་༦༩ན)དབང་ཀུན་བརྟགས་ཀྱི་གཞན་དབང་གིས་སྟོང་པ་དེ་ཆོས་ཉིད་གཞན་དབང་
དུ་འདོད་རིགས་པར་ཐལ། རྣམ་བཏགས་ཀྱི་གཟུགས་ཀུན་བརྟགས་ཀྱི་གཟུགས་ཀྱི་སྟོང་
པ་དེ་ཆོས་ཉིད་ཀྱི་གཟུགས་སུ་འདོད་དགོས་པ་གང་ཞིག །འདོད་པའི་ཕྱིར། དང་པོ་
གྲུབ་སྟེ། ཉི་ཁྲིའི་བྱམས་ཞུས་ཀྱི་ལེའུ་ལས། གང་ཀུན་བརྟགས་པའི་གཟུགས་དེས་རྣམ་
- 235 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་བཏགས་པའི་གཟུགས་རྟག་པ་རྟག་པའི་དུས་དང་ཐེར་ཟུག་ཐེར་ཟུག་གི་དུས་སུ་ངོ་
བོ་ཉིད་མེད་པ་ཁོ་ན་དང་། ཆོས་ལ་བདག་མེད་པ་དང་། དེ་བཞིན་ཉིད་ལ་ཡང་དག་
པའི་མཐའ་ནི་ཆོས་ཉིད་ཀྱི་གཟུགས་སོ། །ཞེས་དང་། དྲང་ངེས་རྣམ་འབྱེད་ལས། དེ་ལ་
རྣམ་བཏགས་ཀྱི་གཟུགས་ཀྱི་ངོ་བོ་ཉིད་མེད་པ་དང་ཆོས་ཀྱི་བདག་མེད་སོགས་ནི་ཆོས་
ཉིད་གཟུགས་སོ། །ཆོས་དེ་ཡང་རྣམ་བཏགས་ཀྱི་གཟུགས་ཀུན་བརྟགས་པའི་གཟུགས་
དེས་ངོ་བོ་ཉིད་དང་བདག་མེད་པ་ཡིན་པས་མེད་རྒྱུའི་བདག་གམ་ངོ་བོ་ནི་ཀུན་བརྟགས་
སོ། །ཞེས་གསུངས་པའི་ཕྱིར། རྩ་བར་འདོད་ན། གཞན་དབང་བདེན་པར་གྲུབ་པ་
ཀུན་བརྟགས་ཀྱི་གཞན་དབང་ཡིན་པར་ཐལ། རྣམ་དག་གི་གཞན་དབང་ཀུན་བརྟགས་
ཀྱི་གཞན་དབང་གིས་སྟོང་པ་ཆོས་ཉིད་ཀྱི་གཞན་དབང་དུ་འཇོག་རིགས་པ་གང་ཞིག །
གཞན་དབང་གཞན་དབང་ཞེས་པའི་སྒྲ་འཇུག་པའི་འཇུག་གཞིར་རང་གི་མཚན་ཉིད་ཀྱིས་
གྲུབ་པ་དེ་ཀུན་བརྟགས་ཀྱི་གཞན་དབང་མ་ཡིན་པའི་ཕྱིར། མ་གྲུབ་ན། གཞན་
དབང་གཞན་དབང་ཞེས་པའི་སྒྲ་འཇུག་(༦༩བ)པའི་འཇུག་གཞིར་རང་གི་མཚན་ཉིད་ཀྱིས་
གྲུབ་པ་ཆོས་ཅན། གཞན་དབང་ཁྱོད་ཀྱིས་སྟོང་པ་གཞན་དབང་གི་ཆོས་ཉིད་ཡིན་པར་
ཐལ། ཁྱོད་གཞན་དབང་གི་སྟེང་གི་ཀུན་བརྟགས་ཀྱི་གཞན་དབང་ཡིན་པའི་ཕྱིར།
རྟགས་ཁས། འདོད་ཟེར་ན། དེ་ཆོས་ཅན། གཞན་དབང་ཁྱོད་ཀྱིས་སྟོང་པར་ཐལ་
ལོ། །འདོད་མི་ནུས་ཏེ། གཞན་དབང་དེ་རང་གི་མཚན་ཉིད་ཀྱིས་གྲུབ་པའི་ཕྱིར་ཏེ། དེ་
དེར་གཞི་གྲུབ་པའི་ཕྱིར། གོང་དུ་འདོད་ན། གཞན་དབང་བདེན་པར་གྲུབ་པ་ཆོས་ཅན།
གཞི་གྲུབ་པར་ཐལ། ཀུན་བརྟགས་ཀྱི་ཆོས་ཉིད་ཀྱི་རྟེན་ཆོས་ཅན་ཡིན་པའི་ཕྱིར་ཏེ།
ཀུན་བརྟགས་ཀྱི་གཞན་དབང་ཡིན་པའི་ཕྱིར། རྟགས་ཁས། གཞན་ཡང་། ཀུན་
བརྟགས་ཀུན་བརྟགས་ཀྱི་གཞན་དབང་ཡིན་པར་ཐལ། ཀུན་བརྟགས་ཀྱི་སྟེང་དུ་
མཚན་ཉིད་གསུམ་གྱི་རྣམ་གཞག་དོན་དམ་ཡང་འཕགས་ཞུས་ཀྱི་ལེའུའི་སྒྲ་ཟིན་ལྟར་
- 236 -



འབྲངན
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
འཇོག་རིགས་པ་གང་ཞིག །ཀུན་བརྟགས་འཛིན་པའི་ཚད་མ་ཀུན་བརྟགས་ཀྱི་གཞན་
དབང་མ་ཡིན་པའི་ཕྱིར། འདོད་ན། རྣམ་བཏགས་ཀྱི་གཞན་དབང་ཀུན་བརྟགས་ཀྱིས་
སྟོང་པར་ཐལ། རྣམ་བཏགས་ཀྱི་གཞན་དབང་ཀུན་བརྟགས་ཀྱིས་སྟོང་པ་དེ་ཆོས་ཉིད་ཀྱི་
གཞན་དབང་ཡིན་པའི་ཕྱིར་ཏེ། རྣམ་བཏགས་ཀྱི་གཞན་དབང་ཀུན་བརྟགས་ཀྱི་གཞན་
དབང་གིས་སྟོང་པ་ཆོས་ཉིད་ཀྱི་གཞན་དབང་ཡིན་པ་གང་ཞིག །ཀུན་བརྟགས་ཀུན་
བརྟགས་ཀྱི་གཞན་དབང་ཡིན་པའི་ཕྱིར། རྟགས་ཁས། དེ་བཞིན་དུ་ཀུན་བརྟགས་ཀྱི་
ཡོངས་གྲུབ་ཡིན་ན་ཀུན་བརྟཊ་ཀྱི་ཆོས་ཉིད་ཡིན་(༧༠ན)དགོས་པར་ཐལ། ཀུན་བརྟགས་
ཀྱི་སྟེང་དུ་ཀུན་བརྟགས་གཞན་དབང་ཡོངས་གྲུབ་གསུམ་གྱི་རྣམ་གཞག་འཐད་པའི་
ཕྱིར། རྟགས་ཁས། འདོད་ན། ཡོངས་གྲུབ་བདེན་པར་གྲུབ་པ་ཆོས་ཅན། དེར་ཐལ།
དེའི་ཕྱིར། རྟགས་གྲུབ་སྟེ། རྣམ་བཏཊ་ཀྱི་ཡོངས་གྲུབ་ཀུན་བརྟགས་ཀྱིས་སྟོང་པ་ཆོས་ཉིད་
ཀྱི་ ཡོངས་གྲུབ་ཡིན་པའི་ཕྱིར་ཏེ། ཡོངས་གྲུབ་ཀྱི་སྟེང་དུ་མཚན་ཉིད་གསུམ་གྱི་རྣམ་གཞག་
འཐད་པའི་ཕྱིར། རྟགས་ཁས། དེས་ན་དོན་དམ་ཡང་དག་འཕགས་ཞུས་ཀྱི་ལེའུ་སྒྲ་ཇི་
བཞིན་པ་མ་ཡིན་ཅིང་། བྱམས་ཞུས་ཀྱི་དེ་ཡིན་ཅིང་གཟུགས་ནས་རྣམ་མཁྱེན་གྱི་བར་གྱི་
འགྲེས་རྐང་ལ་དེ་ལྟར་སྦྱར་གྱི་ཆོས་གཞན་དག་ལ་མ་གསུངས་པའི་ཕྱིར། ཞེས་གསུངས་
སོ། ། །
འཕགས་སེང་གི་ལུགས་བཤད་པ།
གསུམ་པ་འཕགས་སེང་གི་ལུགས་ལ་གསུམ་ལས། དང་པོ་ནི། ཁ་ཅིག་དོན་དམ་
ཡང་དག་འཕགས་ཞུས་ཀྱི་ལེའུ་ངེས་དོན་གྱི་མདོ་ཡིན་ཟེར་ན། དེ་ཆོས་ཅན། སྒྲ་ཇི་
བཞིན་པ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། འདོད་མི་ནུས་ཏེ། མཚན་
ཉིད་ལ་ལྡེམ་པོར་དགོངས་པའི་མདོ་ཡིན་པའི་ཕྱིར། རྟགས་གྲུབ་སྟེ། རྣམ་བཤད་ལས།
མཚན་ཉིད་ལ་ལྡེམ་པོར་དགོངས་པ་ནི་དགོངས་འགྲེལ་ལས་ངོ་བོ་ཉིད་གསུམ་ལ་བདེན་
- 237 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཡོད་མེད་ཀྱི་ཁྱད་པར་གསལ་བར་ཕྱེ་ནས་སྟོན་པ་ལྟ་བུའོ། །ཞེས་གསུངས་པའི་
ཕྱིར། ཁོ་ན་རེ། མ་ཁྱབ་སྟེ། དོན་དམ་ཡང་དག་འཕགས་ཞུས་ཀྱི་ལེའུ་ལས་གཞན་པའི་
མདོ་སྡེ་དགོངས་འགྲེལ་གྱི་ལེའུས་མཚན་ཉིད་གསུམ་གྱི་རྣམ་གཞག་བསྟན་(༧༠བ)པ་དེ་
དེའི་དོན་ཡིན་ཟེར་ན། དེ་ལས་གཞན་པའི་དེ་འདྲའི་ལེའུ་དེ་ཆོས་ཅན། སེམས་ཙམ་པས་
བཀའ་ཐ་མ་ལེགས་ཕྱེ་ཆོས་འཁོར་དུ་འདོད་པར་ཐལ། །ཁྱོད་དགོངས་འགྲེལ་གྱི་དེ་
འདྲའི་ལེའུ་དེ་ཡིན་པའི་ཕྱིར། འདོད་མི་ནུས་ཏེ། རྣམ་བཤད་ལས། དེར་ས་བཅུ་ཀའི་
དབང་ཕྱུག་གི་བྱང་སེམས་བཅས་སྟོན་པ་ལ་དྲི་བ་མི་འདྲ་བ་རེ་རེ་མཛད་པའི། ཞེས་
སོགས་གསུངས་པའི་ཕྱིར། །
ཁོ་ན་རེ། ཀ་མ་ལ་ཤཱི་ལའི་ལུགས་ལ་དེ་མཚན་ཉིད་ལ་ལྡེམ་པོར་དགོངས་པའི་
མདོ་ཡིན་པར་ཐལ། འཕགས་སེང་ལུགས་ལ་དེ་དེ་ཡིན་པའི་ཕྱིར། འདོད་མི་ནུས་ཏེ།
དེའི་ལུགས་ལ་དེ་དབུ་མ་པའི་བཀའ་ཡིན་པའི་ཕྱིར་ཟེར་ན་མ་ཁྱབ། གཞན་ཡང་། དེ་
ཆོས་ཅན། སྒྲ་ཇི་བཞིན་པ་ཡིན་པར་ཐལ། ངེས་དོན་གྱི་མདོ་ཡིན་པའི་ཕྱིར། འདོད་མི་
ནུས་ཏེ། རྣམ་བཤད་ལས། སློབ་དཔོན་འཕགས་པ་ཐོགས་མེད་ཀྱིས་རྣམ་པར་རིག་པ་
ཙམ་གྱི་ཤིང་རྟའི་སྲོལ་ཕྱེ་བ་ལྟར་ན་མདོ་དེ་ལས་འཁོར་ལོ་གསུམ་གྱི་དྲང་ངེས་འདི་
ལྟར་ཕྱེ་བ་དང་མཐར་ཐུག་ཐེག་པ་གསུམ་དུ་གསུངས་པ་རྣམས་སྒྲ་ཇི་བཞིན་པར་བཞེད་
ལ། ཞེས་གསུངས་པའི་ཕྱིར། །
ཁ་ཅིག །དེ་ངེས་དོན་གྱི་མདོ་མ་ཡིན་ཀྱང་། དབུ་མ་པའི་བཀའ་ཡིན་ཏེ། དེ་ཡུམ་
རྒྱས་འབྲིང་བསྡུས་གསུམ་ངེས་དོན་གྱི་མདོར་གཞུང་བཙུགས་ནས་སྒྲུབ་པའི་མདོ་ཡིན་
པའི་ཕྱིར་ཏེ། དེ་ལྟར་འཕགས་སེང་གཉིས་ཀྱིས་བཞེད་པའི་ཕྱིར་ཏེ། ཀ་མ་ལ་ཤཱི་ལས་
དེ་ལྟར་བཞེད་པའི་ཕྱིར་ཟེར་ན་མ་ཁྱབ་སྟེ། དེ་སེམས་ཙམ་པའི་ཐུན་མོང་མ་ཡིན་པའི་
བཀའ་(༧༡ན)ཡིན་པའི་ཕྱིར་ཏེ། དེས་གཞན་དབང་དང་ཡོངས་གྲུབ་བདེན་པར་གྲུབ་པ་
- 238 -



ད་བབླ་
དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
དང་མཐར་ཐུག་ཐེག་པ་གསུམ་དུ་གྲུབ་པར་བསྟན་པའི་ཕྱིར་ཏེ། རྣམ་བཤད་ལས། མདོ་
འདི་ཉིད་དུ་གཞན་དབང་དང་ཡོངས་གྲུབ་བདེན་པར་གྲུབ་པ་དང་མཐར་ཐུག་ཐེག་པ་
གསུམ་དུ་བསྟན་ལ་ཞེས་གསུངས་པའི་ཕྱིར་དང༌། རྣམ་པར་རིག་པ་ཙམ་དུ་སྨྲ་བ་རྣམས་
ནི་མདོ་སྡེ་དགོངས་འགྲེལ་སྒྲ་ཇི་བཞིན་པ་ལ་བསམ་ནས་མཐར་ཐུག་ཐེག་པ་གསུམ་དུ་
སྨྲ་བ་ཞེས་གསུངས་པའི་ཕྱིར། གཞན་ཡང་། མདོ་སྡེ་དགོངས་འགྲེལ། དེ་བཞིན་
གཤེགས་པའི་སྙིང་པོའི་མདོ། འཕགས་པ་དཔལ་འཕྲེང་གི་མདོ། གཟུངས་རྒྱལ་གྱི་
མདོ་ལ་སོགས་པ་རྣམས་དགོངས་པ་གཅིག་པར་ཐལ། མདོ་སྡེ་དགོངས་འགྲེལ་གྱི་
མཐར་ཐུག་གི་དགོངས་པ་དབུ་མར་གནས་པའི་ཕྱིར་ཏེ། དེ་དབུ་མ་པའི་བཀའ་ཡིན་
པའི་ཕྱིར། རྟགས་ཁས། འདོད་མི་ནུས་ཏེ། རྣམ་བཤད་ལས། མདོ་འདི་ལས་འཁོར་ལོ་
གསུམ་གྱི་དྲང་ངེས་འདི་ལྟར་དུ་ཕྱེ་བ་དང་མཐར་ཐུག་ཐེག་པ་གསུམ་དུ་གསུངས་ལ། །
དེ་བཞིན་གཤེགས་པའི་སྙིང་པོའི་མདོ་དང་། འཕགས་པ་དཔལ་འཕྲེང་གི་མདོ་ལ་
སོགས་པར་ཆོས་ཐམས་ཅད་བདེན་པས་སྟོང་ཞིང་དྲི་མ་རྣམས་བློ་བུར་བ་ཡིན་པ་དང༌།
མཐར་ཐུག་ཐེག་པ་གཅིག་ཏུ་གསུངས་པས་མདོ་དེ་དག་གི་དོན་གཅིག་ཡིན་མིན་བསམ་
པར་བྱ་བ་ཡིན་ནོ། །ཞེས་གསུངས་པའི་ཕྱིར། །
ཁོ་ན་རེ། དེ་སེམས་ཙམ་པའི་སྐབས་ཡིན་པས་སྐྱོན་མེད་ཞེ་ན། (༧༡བ)སེམས་ཙམ་
པའི་ལུགས་ལ་དེ་རྣམས་དགོངས་པ་མི་གཅིག་པར་ཐལ། དེའི་ཕྱིར། འདོད་ན། གཅིག་
པར་ཐལ། དེའི་ལུགས་ལ་འཁོར་ལོ་ཕྱི་མ་གཉིས་དགོངས་པ་གཅིག་པའི་ཕྱིར། རྟགས་
བསྒྲུབས་ཟིན། ཁོ་ན་རེ། འཕགས་སེང་གཉིས་ཀྱིས་དེ་དབུ་མ་པའི་བཀར་བཞེད་པར་ཐལ།
ཞི་འཚོ་ཡབ་སྲས་ཀྱི་དེ་ལྟར་བཞེད་པ་གང་ཞིག །འགྲེལ་ཆེན་དུ་བདེན་གཉིས་ཀྱི་རྣམ་
གཞག་གཏན་ལ་འབེབས་ཚུལ་སོགས་ཞི་འཚོ་ཡབ་སྲས་ཀྱི་རྗེས་སུ་འབྲང་བར་གསུངས་པའི་
ཕྱིར་དང་། མཁན་པོ་ཡང་དག་རྣམ་སྣང་མཛད། །བླ་མ་བཟང་ལ་ཕྱག་འཚལ་ནས། །ཞེས་
- 239 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འགྲེལ་པར་ཡང་གསུངས་པའི་ཕྱིར་ཟེར་ན། དེ་ཞི་བ་འཚོའི་དངོས་སློབ་ཡིན་པའི་རྒྱུ་མཚན་
གྱིས་དཔོན་སློབ་རྣམ་པ་ཀུན་ཏུ་དགོངས་པ་གཅིག་པའི་ངེས་པ་མེད་དེ། ཞི་བ་འཚོ་རྣམ་
བདེན་པ་ལྟར་འདོད་པའི་དབུ་མ་པ་ཡིན། སེང་གེ་བཟང་པོ་རྣམ་རྫུན་པ་ལྟར་འདོད་པའི་
དབུ་མ་པ་ཡིན་པའི་ཕྱིར། དང་པོ་གྲུབ་སྟེ། དྲང་ངེས་རྣམ་འབྱེད་ལས། ལུགས་འདིས་སྔ་
སེར་ལ་སོགས་པའི་རྣམ་པ་དངོས་པོར་འདོད་དེ། ཆོས་ཀྱི་གྲགས་པའི་བཞེད་པ་ཡང་དེ་ལྟར་
འགྲེལ་བས་ཐ་སྙད་དུ་རྣམ་བདེན་པ་ལྟར་འདོད་པའི་དབུ་མ་པའོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། དེས་སྔོར་སྣང་དབང་ཤེས་འཁྲུལ་ཤེས་སུ་འདོད་པའི་ཕྱིར་ཏེ། འགྲེལ་
པ་ལས། གཟུང་བ་མེད་ན་འཛིན་པ་མེད་པས་འཛིན་པའི་མཚན་ཉིད་རྣམ་པར་རིག་པ་
(༧༢ན)ཙམ་ དེ་ཡང་བསལ་ཏེ། ཞེས་དང་། རྣམ་བཤད་ལས། མཉམ་བཞག་ཏུ་གཟུང་
འཛིན་རྫས་ཐ་དད་དུ་སྟོང་པར་མངོན་སུམ་དུ་རྟོགས་ནས། རྗེས་ཐོབ་ཏུ་སྔོར་སྣང་དབང་
པོའི་མངོན་སུམ་གཞན་ཡང་མ་འཁྲུལ་པར་འཛིན་པ་བཟློག་ཅིང་འཁྲུལ་པར་མྱོང་སྟོབས་
ཀྱིས་ཁོང་དུ་ཆུད་པར་བྱ་བའི་ཆེད་ཡིན་པའི་ཕྱིར། །
གཉིས་པ་རང་ལུགས་ལ། ཞི་བ་འཚོ་ཡབ་སྲས་རྣམས་ཀྱིས་དོན་དམ་ཡང་དག་
འཕགས་ཞུས་ཀྱི་ལེའུ་དེའི་མཐར་ཐུག་གི་དགོངས་པ་དབུ་མར་བཀྲལ་ཡང་དབུ་མ་ཐལ་
རང་གང་གི་སྐབས་སུ་ཡང་དེ་སྒྲ་ཇི་བཞིན་པའི་ངེས་དོན་གྱི་མདོར་མི་བཞེད་ལ་ཁྱད་
པར་དུ་འཕགས་སེང་གཉིས་ཀྱི་སྐབས་འདིར་མདོ་སྡེ་དགོངས་འགྲེལ་གྱིས་དྲང་ངེས་
འདི་ལྟར་ཕྱེ་བ་སྒྲ་ཇི་བཞིན་པ་མ་ཡིན་ཏེ། འཁོར་ལོ་ཐོག་མཐའ་གཉིས་ལ་དྲང་དོན་གྱི་
མདོ་དང་། བར་པ་ཡུམ་རྒྱས་འབྲིང་བསྡུས་གསུམ་ངེས་དོན་གྱི་མདོ་དང་ཤེས་རབ་སྙིང་
པོ་དྲང་དོན་གྱི་མདོར་བཞེད་པའི་ཕྱིར། མདོ་སྡེ་དགོངས་འགྲེལ་དབུ་མ་པའི་བཀར་མི་
བཞེད་དེ། དེ་སེམས་ཙམ་ཐུན་མོང་མ་ཡིན་པའི་བཀར་བཞེད་པའི་ཕྱིར་ཏེ། རྣམ་བཤད་
ལས། རྣམ་པར་རིག་པ་ཙམ་དུ་སྨྲ་བ་རྣམས་ནི་མདོ་སྡེ་དགོངས་འགྲེལ་སྒྲ་ཇི་བཞིན་པ་
- 240 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན།
ལ་བསམ་ནས་མཐར་ཐུག་ཐེག་པ་གསུམ་དུ་མཛད་པ་ཞེས་གསུངས་པའི་ཕྱིར། དེས་ན་
དབུ་མ་པ་རྣམས་ཀྱིས་དྲང་དོན་དུ་འཇོག་པའི་སྒོ་དེ་ལ་དུ་མ་ཡོད་དེ། མདོ་དེའི་དངོས་
ཟིན་གྱི་དོན་མདོ་དེའི་བསྟན་དོན་དུ་ཁས་བླང་དུ་མི་རུང་བར་(༧༢བ)མདོ་དེའི་དགོངས་
གཞི་མདོ་དེའི་བསྟན་དོན་དུ་ཁས་བླངས་པའི་སྒོ་ནས་མདོ་དེ་དྲང་དོན་དུ་འགྲེལ་དགོས་
པ། ཕ་དང་མ་ནི་བསད་བྱ་ཞིང་། །ཞེས་སོགས་ལྟ་བུ་དྲང་དོན་དུ་འགྲེལ་བའི་ཚུལ་གཅིག་
དང་། མདོ་དེའི་དངོས་ཟིན་གྱི་དོན་གནས་ལུགས་སུ་ཁས་བླང་དུ་མི་རུང་བར་དེ་ལས་
གོང་དུ་དྲངས་ནས་གནས་ལུགས་ཀྱི་དོན་གཞན་དུ་བཤད་དགོས་པ་རྒྱུ་ལས་དཀར་
ནག་སྤྱོད་པ་ལས་འབྲས་བུ་བདེ་སྡུག་འབྱུང་བར་གསུངས་པ་ལྟ་བུ་དྲང་དོན་དུ་འགྲེལ་
བའི་ཚུལ་གཅིག་དང་གཉིས་ཡོད་པའི་ཕྱིར་ཏེ། དྲང་ངེས་རྣམ་འབྱེད་ལས། དྲང་དོན་གྱི་
མདོ་ནི་གདུལ་བྱ་ཁ་དྲངས་པའི་ཆེད་ཡིན་མོད་ཀྱི་དྲངས་ཞེས་པའི་དོན་ནི་མ་ཡིན་ཏེ།
མདོ་དེའི་དོན་དེའམ་དེ་ལས་གཞན་དུ་དྲངས་དགོས་མི་དགོས་ཀྱི་དྲངས་ཚུལ་ལོ། །དོན་
གཞན་དུ་དྲངས་དགོས་པ་འདི་ལ་གཉིས་ཏེ། ཞེས་གསུངས། །
དེས་ན་དྲང་དོན་གྱི་མདོ་དང་ངེས་དོན་གྱི་མདོའི་ཚིག་ཟུར་གྱི་དྲང་དོན་དང་ངེས་
དོན་དེ་ཀུན་རྫོབ་དང་དོན་དམ་ལ་བྱེད་པ་ཡིན་ཏེ། བློ་གྲོས་མི་ཟད་པའི་མདོ་ལས། གང་
ཟག་ལ་མི་རྟོན་ཆོས་ལ་རྟོན། ཚིག་ལ་མི་རྟོན་དོན་ལ་རྟོན། རྣམ་ཤེས་ལ་མི་རྟོན་ཡེ་ཤེས་
ལ་རྟོན། དྲང་དོན་ལ་མི་རྟོན་ངེས་དོན་ལ་རྟོན། ཞེས་དང་། ཡེ་ཤེས་སྣང་བ་རྒྱན་གྱི་མདོ་
ལས། ངེས་པའི་དོན་གང་ཡིན་པ་དེ་ནི་དོན་དམ་པའི་བདེན་པའོ། །ཞེས་གསུངས། དེ་
ཡང་མདོ་ཚིག་དང་པོས། བསྟན་པ་སྐྱོན་མེད་ལ་བརྟེན་ནས་སྟོན་པ་སྐྱོན་མེད་དུ་རྟོགས་
དགོས་ཀྱི། དེ་ལས་བཟློག་ཏེ་རྟོགས་མི་ནུས་(༧༣ན)པར་བསྟན། །
གཉིས་པས་སྟོང་ཉིད་སྟོན་པའི་ཚིག་དེ་གནས་ལུགས་མ་ཡིན་ཞིང་། བསྟན་བྱ་
སྟོང་ཉིད་དེ་གནས་ལུགས་ཡིན་ཞེས་བསྟན།
- 241 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གསུམ་པས། རྣམ་ཤེས་འཁྲུལ་པའི་སྣང་ཚུལ་མི་བདེན། ཡེ་ཤེས་མ་འཁྲུལ་པའི་
གཟིགས་ཚུལ་བདེན། ཞེས་བསྟན་ནོ། ། །
བཞི་པས། དྲང་དོན་ཀུན་རྫོབ་པ་གནས་ལུགས་མ་ཡིན་ལ། ངེས་དོན་དོན་དམ་པ་
གནས་ལུགས་ཡིན་པར་བསྟན་ནོ། །དེས་དྲང་ངེས་ཀྱི་དོན་སེམས་ཙམ་པས་འདོད་པ་ལྟར་
རང་གི་བསྟན་དོན་ཡོད་མེད་ལ་བྱེད་པ་མ་ཡིན་ནོ། །ཐལ་འགྱུར་བའི་ལུགས་ནི་བཤད་ཟིན་
་པ་ལྟར་རོ། །
མཇུག་བྱང་། །
ལེགས་པར་བཤད་པའི་སྙིང་པོའི་དཀའ་བའི་གནས། །གསལ་བར་བཤད་པའི་
ལེགས་བཤད་རིན་ཆེན་གཏེར། །རྗེ་བཙུན་ཆོས་ཀྱི་རྒྱལ་མཚན་དཔལ་བཟང་པོས། །
ལེགས་པར་གསུངས་པའི་གསུང་རྒྱུན་ཟིན་བྲིས་སུ། །བཀོད་པའི་དགེ་བས་མགོན་
དེས་རྗེས་བཟུང་སྟེ། །ལེགས་བཤད་སྙིང་པོའི་དཀའ་གནད་ལེགས་རྟོགས་ནས། །
ནམ་མཁའི་མཐས་གཏུགས་སེམས་ཅན་ཐམས་ཅད་ལ། །ཆོས་ཀྱི་སྦྱིན་པ་རྒྱ་ཆེན་སྦྱིན་
གྱུར་ཅིག། །། །
སྭ་སྟི། འཇམ་དཔལ་དབྱངས་དངོས་གངས་ཅན་ཆོས་ཀྱི་ཞིང་། །མཛེས་བྱེད་རྒྱལ་
བའི་གདུང་ཚོབ་པཎྜི་ཏར། །མངོན་བཞེངས་མཚན་གྱི་རོལ་མོ་ས་གསུམ་ན། །རྣ་བའི་
རྒྱན་དུ་གྲུབ་པ་དེ་ཡིས་སྐྱོབས། །(༧༣བ)གང་གི་ལེགས་བཤད་རྫོགས་ལྡན་གཞོན་
ནུའི་སྤྲིན། །བློ་བཟང་རིང་ལུགས་མཁའ་ལ་རྣམ་བརྩེགས་པའི། །སྒྲིབ་མ་སྐལ་བཟང་
བྱེ་བའི་ཡི་ག་ལ། །གཞན་དང་མི་མཉམ་བདུད་རྩིའི་གཏེར་དུ་གྱུར། །དེ་ལས་དྲང་ངེས་ཆུ་
འཛིན་རྔ་ཡབ་དཀར། །སྣུམ་སོགས་གཡོ་བ་དབུ་སེམས་ཤུལ་རིང་བོས། །ངལ་བ་ཐོབ་
པའི་བློ་གསལ་དེད་དཔོན་ཚོགས། །དབུགས་རབ་དབྱུང་བའི་ཡོ་བྱད་མཆོག་ཏུ་སྨིན། །
བར་གྱི་སྒོ་འཕར་སྒྱུ་མའི་རྫས་སྔགས་དང༌། །མ་འགྲོགས་རང་ཉིད་གཅིག་བུ་མདོ་སྨད་
- 242 -



དྲང་ངེས་མཐའ་དཔྱོད་སྐལ་བཟང་མགུལ་རྒྱན། །
དུ། །རྒྱུ་བས་རིས་མེད་སྐལ་བཟང་བློ་ཡིས་མཚོ། །སྤེལ་བའི་འོད་དཀར་ཟེགས་མ་བྱོ་
མིན་པས། །དགེ་ལྡན་ལུགས་བཟང་གང་ལས་འབྱུང་བའི་གནས། །དཔལ་ལྡན་བྱ་ཁྱུང་
སྙན་པའི་བ་དན་ཅན། །ཐེག་ཆེན་ཡོན་ཏན་དར་ཞིང་རྒྱས་པའི་གླིང༌། །འཕྲུལ་བར་སྤྲོ་
བའི་བྱེད་པོར་དགེ་ལེགས་འཛིན། །དེ་ལས་བསོད་ནམས་ཟླ་བ་ཉ་བའི་ལུས། །ཐོབ་པའི་
བསྟན་འགྲོའི་ཕན་བདེ་མ་ལུས་པ། །སྣང་བའི་མུ་ཁྱུད་གཅིག་ཏུ་རྫོགས་པའི་དཔལ། །
འཇིག་རྟེན་འདི་ལ་མངོན་སུམ་སྟོན་གྱུར་ཅིག །ཁྱད་པར་གདན་ས་ཆེན་པོ་འདིས་མཚོན་
པའི། །བཤད་སྒྲུབ་པདྨའི་འདབ་ཕྲེང་འཛུམ་པའི་ཚལ། །དེ་དེར་འཕགས་བོད་གཞུང་
བརྒྱའི་མགྲིན་དབྱངས་ཀྱིས། །སྐལ་བཟང་བགྱིད་པའི་བུང་བ་རྒྱས་གྱུར་ཅིག། །།
ཅེས་འཇམ་དཔལ་དབྱངས་དངོས་རྗེ་བཙུན་ཆོས་ཀྱི་རྒྱལ་མཚན་དཔལ་བཟང་
པོའི་གསུང་ཟིན་དྲང་ངེས་ཀྱི་བསྟན་བཅོས་རྨད་དུ་བྱུང་བ་འདི་ཉིད་གདན་ས་ཆེན་
(༧༤ན)པོ་དཔལ་ལྡན་བྱ་ཁྱུང་ནས་པར་གསར་བསྐྲུན་མཛད་སྐབས་མཁན་པོ་བརྒྱ་
དང༌ གསུམ་ པ་ སྙན་གྲགས་རྒྱ་མཚོའི་ སྤྲུལ་སྐུ་བློ་བཟང་བཤད་སྒྲུབ་རྒྱ་མཚོ་དང༌།
དཔོན་པོ་བློ་བཟང་ ཚུལ་ ཁྲིམས། དགེ་སློང་ངག་དབང་བཟང་པོ་སོགས་དད་ལྡན་
རྣམས་ནས་པར་གྱི་ཆ་རྐྱེན་སྦྱར་ཏེ། བྲིས་བརྐོས་བྱེད་པ་སོགས་ཀྱིས་དད་འདུན་རྣམ་
པར་དག་པས་བརྩོན་པ་ཕུལ་ཕྱིན་བགྱིས་པའི་དགེ་བསྔོས་སྨོན་ཚིག་འདི་ནི། མཛོད་
ཀྱི་སྐོར་དཔོན་སོགས་འཛིན་གྲྭ་གོང་འོག་གིས་སྐྱོར་དཔོན་རྣམས་ཀྱིས་བཞེད་པ་བཞིན།
ཕྱོགས་མཐའི་བྱ་བྲལ་བ། མི་ཕམ་དབྱངས་ཅན་རྡོ་རྗེས་བྲིས་པ་དགེ་ལེགས་སུ་གྱུར་
ཅིག། །།
འདི་ནི་སྐྱོར་དཔོན་རྣམས་ཀྱིས་ཁུར་བཞེད་ཀྱི་ལོ་དུ་མར་བཏང་སྙོམས་སུ་བཞག་
པ་ལ་རེ་ཞིག་པར་གྱི་ལས་བྱེད་པ་བཀའ་བཅུ་དགེ་འདུན་འོད་ཟེར་དང་དགེ་འདུན་
ཚུལ་ཁྲིམས་ཉི་མ་གཉིས་ནས་གཞུང་ལུགས་ལ་སྦྱངས་པ་རྣམས་ལ་ཕན་དུ་རེ་བ་དང་
- 243 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱད་པར་དཔེ་འདི་དཀོན་པ་བསམ་ནས་ལེགས་པར་སྒྲུབས་པའོ། །
སྨྲས་པ། རྒྱལ་བའི་གཞུང་ལུགས་ཀུན་གྱིས་གནད་བསྡུས་པ། །ཤིང་རྟ་ཆེན་པོའི་
སྲོལ་གཉིས་ལེགས་བཤད་པའི། །རྣམ་པར་འབྱེད་པའི་དཀའ་གནས་གསལ་བཤད་
འདི། །ཆོས་གྲྭ་ཆེན་པོ་དཔལ་ལྡན་བྱ་ཁྱུང་དུ། །འབྲེལ་བསྡུས་བསྐྲུན་དགེས་བསྟན་
དང་བསྟན་འཛིན་སོགས། །ས་སྟེང་ཀུན་ཁྱབ་བཤད་སྒྲུབ་འཕེལ་བ་དང༌། །འགྲོ་ཀུན་
ཚེ་རབས་ཀུན་དུ་གཞུང་ལུགས་རྣམས། །བརྩོན་པ་མཐར་ཕྱིན་ཀུན་མཁྱེན་ཐོབ་པར་
ཤོག། །།
-244 -



འབྲང་
བ ་དག་
༄༅། །བསྟན་བཅོས་མངོན་པར་རྟོགས་པའི་རྒྱན་འགྲེལ་པ་དང་
བཅས་པའི་རྣམ་བཤད་རྣམ་པ་གཉིས་ཀྱི་དཀའ་གནད་
གསལ་བར་བྱེད་པ་ལེགས་བཤད་སྐལ་བཟང་
ཀླུ་དབང་གི་རོལ་མཚོ་ཞེས་བྱ་བ་ལས་
སྐབས་དང་པོའི་སྤྱི་དོན་གྱི་སྨད་ཆ་
བཞུགས་སོ། །
ས་
མདོ་བསྟན་གྱི་ཁུངས།
གཉིས་པ་རྟོགས་(༡ན)དཀའ་བ་བྱེ་བྲག་ཏུ་བཤད་པ་ལ། དབང་པོ་རྟུལ་དང་རྣོན་
པོ་དག །ཅེས་སོགས་གསུངས་ན། གཞུང་འདིས་དགེ་འདུན་དཀོན་མཆོག་འཆད་ཚུལ་
གང་ཞེ་ན། འདི་ལ་མདོ་ལས་གསུངས་ཚུལ་དང་། བསྟན་ཆོས་ཀྱིས་འགྲེལ་ཚུལ་གཉིས་
ལས། དང་པོ་ནི། མདོ་ལས། ཤཱ་རིའི་བུ་བྱང་ཆེན་ཤེར་ཕྱིན་འདིས་གནས་པ་དེ་ནི་སངས་
རྒྱས་ཀྱི་ཞིང་གཞན་ནས་ཤི་འཕོས་ནས་འདིར་སྐྱེས་པའམ། ཞེས་སོགས་ཀྱིས་བསྟན། །
གཉིས་པ་ལ། མཚམས་སྦྱར་བ། རྩ་བ། འགྲེལ་པ་དང་གསུམ་ལས། དང་པོ་ནི།
གདམས་ཡུལ་བཅུ་ཡོད་པའི་ནང་ནས་དགེ་འདུན་དཀོན་མཆོག་བྱེ་བྲག་ཏུ་འཆད་པའི་
རྒྱུ་མཚན་ཅི་ཡིན་ཞེ་ན། དེའི་རྒྱུ་མཚན་ཡོད་དེ། དགེ་འདུན་དཀོན་མཆོག་དེ་བརྗོད་
བྱའི་དོན་རྒྱ་ཆེ་བས་རྟོགས་དཀའ་བ་ལ་དགོངས་ནས་བྱེ་བྲག་ཏུ་བཤད་པའི་ཕྱིར། ཞེས་
མཚམས་སྦྱོར་བ་ལ། །དགེ་འདུན་དཀོན་མཆོག་གི་སྐབས་སུ་བདེ་བླག་ཏུ་རྟོགས་པར་
བྱ་བའི་ཕྱིར་བར་སྐབས་ཀྱི་ཚིགས་སུ་བཅད་པ་གཉིས་པོ། ཞེས་གསུངས། གཉིས་པ་
མདོ་དེའི་དོན་བཤད་པའི་སྒོ་ནས་དགེ་འདུན་དཀོན་མཆོག་ལ་ཉི་ཤུར་ཕྱེ་ནས་འཆད་པ་
- 245 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལ། དབང་པོ་རྟུལ་དང་རྣོན་པོ་དག །ཅེས་སོགས་གསུངས། གསུམ་པ་དེ་ཉིད་ཚིག་དོན་
གྱི་སྒོ་ནས་འཆད་པ་ལ། འཆད་པར་འགྱུར་(༢ན)བའི་ལམ་ཤེས་པ་ཉིད་ཀྱིས་བསྡུས་པ།
ཞེས་སོགས་གསུངས། དེ་ཡང་། མདོ་ལས། བྱང་ཆེན་ཤེར་ཕྱིན་འདིས་གནས་པ་དེ་ནི་
སངས་རྒྱས་ཀྱི་ཞིང་གཞན་ནས་ཤི་འཕོས་ནས་འདིར་སྐྱེས་པའམ། དགའ་ལྡན་གྱི་ལྷའི་
རིགས་དང་སངས་རྒྱས་ཀྱི་ཞིང་འདི་ཉིད་ནས་ཤི་འཕོས་ནས་འདིར་སྐྱེས་པར་ཤེས་པར་
བྱའོ། །ཞེས་པས། བརྒྱད་པའི་མིང་ཅན་གྱི་བྱང་སེམས་སྤྱིར་བསྟན་ནས། རྒྱུན་ཞུགས་
ཞུགས་པ་དད་པའི་རྗེས་འབྲང་གི་མིང་ཅན་གྱི་བྱང་སེམས་དེ་སྟོན་པ་ལ། ཤཱ་རིའི་བུ་དེ་
ལ་བྱང་ཆེན་མིའི་ནང་ནས་ཤི་འཕོས་ཏེ་མི་དང་སྐལ་བ་མཉམ་པ་ཉིད་དུ་སྐྱེས་པ་དེ་ནི་
ཕྱིར་མི་ལྡོག་པའི་བྱང་ཆེན་མ་གཏོགས་པར་དབང་པོ་རྟུལ་བ་ཡིན་ཏེ། ཤེར་ཕྱིན་གྱི་
རྣལ་འབྱོར་ལ་ཡང་མྱུར་དུ་མཉམ་པར་འཇོག་པ་མ་ཡིན། དེ་ལ་གཟུངས་ཀྱི་སྒོ་དང༌།
ཏིང་ངེ་འཛིན་གྱི་སྒོ་རྣམས་ཀྱང་མྱུར་དུ་མངོན་དུ་མི་འགྱུར་རོ། །ཞེས་སོགས་གསུངས།
དེའི་དོན་འཆད་པ་ལ། དབང་པོ་རྟུལ་དང་། ཞེས་གསུངས་ཤིང་། རྒྱུན་ཞུགས་ཞུགས་
པ་དབང་རྣོན་ཆོས་ཀྱི་རྗེས་འབྲང་གི་མིང་ཅན་དེ་སྟོན་པ་ལ། ཤཱ་རིའི་བུ་དེ་ལ་བྱང་ཆེན་
གང་སངས་རྒྱས་ཀྱི་ཞིང་གཞན་ནས་ཤི་འཕོས་ཏེ་འདིར་སྐྱེས་པ་དེའི་དབང་པོ་རྣམས་རྣོ་
བར་འགྱུར་ཞིང་དེས་མྱུར་དུ་རྣལ་འབྱོར་འདི་འགྲུབ་(༢བ)པར་འགྱུར་ཏེ། འདི་ལྟ་སྟེ།
ཡུམ་གྱི་རྣལ་འབྱོར། ཞེས་དང་། བྱང་ཆེན་གང་དག་དགའ་ལྡན་གྱི་ལྷའི་རིགས་ནས་ཤི་
འཕོས་ནས་འདིར་སྐྱེས་པ་དེ་ཡང་དབང་པོ་ཤིན་ཏུ་རྣོ་བར་འགྱུར་ཞིང་། ཕ་རོལ་ཏུ་ཕྱིན་
པ་དྲུག་ལས་ཉམས་པ་མེད་པ་དང་། གཟུངས་ཀྱི་སྒོ་དང་། ཏིང་ངེ་འཛིན་གྱི་སྒོ་ཐམས་
ཅད་ཀྱང་མངོན་དུ་ཕྱོགས་པར་འགྱུར་རོ། །ཞེས་གསུངས། དེའི་དོན་འཆད་པ་ལ། རྣོན་
པོ་དག །ཅེས་གསུངས་ཤིང་། དེ་གཉིས་ཀ་ཚིག་དོན་གྱི་སྒོ་ནས་འཆད་པ་ལ། འཆད་
པར་འགྱུར་བའི་ལམ་ཤེས་པ་ཉིད་ཀྱིས་བསྡུས་པ་མཐོང་བའི་ལམ་སྐད་ཅིག་མ་བཅུ་
- 246 -



ཤད་སལ་བབྲང་
ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
དྲུག་ལ་བརྟེན་ནས་དད་པ་དང་ཆོས་ཀྱི་རྗེས་སུ་འབྲང་བའི་བྱེ་བྲག་གིས་འབྲས་བུ་དང་
པོ་ལ་ཞུགས་པ་རྣམ་པ་གཉིས་སོ། །ཞེས་གསུངས། དོན་ནི། ཐེག་ཆེན་གྱི་མཐོང་ལམ་
བར་ཆད་མེད་ལམ་ལ་གནས་པའི་སེམས་དཔའ་དབང་པོ་རྣོ་རྟུལ་གཉིས་ཆོས་ཅན།
འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་རྒྱུན་ཞུགས་ཞུགས་པའི་
མིང་གིས་བཏགས་ནས་བསྟན་པའི་རྒྱལ་སྲས་འཕགས་པ་ཡིན་པའི་ཕྱིར། རྒྱུན་ཞུགས་
འབྲས་གནས་ཀྱི་མིང་ཅན་གྱི་བྱང་སེམས་དེ་སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་
ལ་སྤྱོད་ཅིང་སྦྱོར་བ་ལ་བརྩོན་པར་བྱེད་པ་ན། སེམས་ཅན་ཡོངས་སུ་སྨིན་པར་བྱ་བའི་
ཕྱིར་ཐབས་མཁས་པའི་སྟོབས་ཀྱིས་རྒྱུན་དུ་ཞུགས་པའི་འབྲས་བུ་མངོན་དུ་བྱས་ཀྱང་ང་
རྒྱལ་དུ་མི་བྱེད་པ་དག་ཡོད་དེ། ཞེས་གསུངས། དེའི་དོན་ནི། དབང་པོ་རྟུལ་དང་རྣོན་
པོ་དག །ཅེས་པས་ཤུགས་ལ་རྒྱུན་ཞུགས་ཙམ་པོ་བའི་མིང་ཅན་བསྟན་ནས། དེའི་དོན་
འཆད་པ་ལ། དེའི་(༣ན)འོག་ཏུ་རྒྱུན་ཏུ་ཞུགས་པ་ཡིན་ནོ། །ཞེས་གསུངས། དོན་
ནི། ཐེག་ཆེན་གྱི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་ཆོས་ཅན།
འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་རྒྱུན་ཞུགས་འབྲས་གནས་
ཙམ་པོ་པའི་མིང་གིས་བཏགས་ནས་བསྟན་པའི་བྱང་འཕགས་ཡིན་པའི་ཕྱིར། ཕྱིར་འོང་
ཞུགས་པ་དད་མོས་པ་དང་། ཕྱིར་མི་འོང་ཞུགས་པ་དད་མོས་པའི་མིང་ཅན་གཉིས་
གཅིག་ཏུ་བྱས་པའི་དད་མོས་པའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་ཐབས་
མཁས་པ་གང་དག་བསམ་གཏན་བཞི་པོ་རྣམས་འགྲུབ་པར་བྱེད་ཅིང་། ཕ་རོལ་ཏུ་ཕྱིན་
པ་རྣམས་ལ་སྤྱོད་པར་བྱེད་ཅེས་པ་ནས། ཤཱ་རིའི་བུ་དེ་དག་ཀྱང་དབང་པོ་རྟུལ་བ་ཡིན་
ཅིང་། དབང་པོ་རྣོ་བ་མ་ཡིན་ཏེ། ཞེས་པའི་བར་གསུངས། དེ་མཐོང་ཐོབ་པ་གཉིས་ཀྱི་
མིང་ཅན་གཉིས་གཅིག་ཏུ་བྱས་པའི་ཞུགས་པ་མཐོང་ཐོབ་པའི་མིང་ཅན་དེ་སྟོན་པ་ལ།
བྱང་ཆེན་བསམ་གཏན་བཞི་པོ་རྣམས་བསྐྱེད་ནས་ཚད་མེད་པ་བཞི་ལ་སྙོམས་པར་འཇུག་
- 247 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དང་། གཟུགས་མེད་པའི་སྙོམས་པར་འཇུག་པ་བཞི་ལ་སྙོམས་པར་འཇུག་པ་དང་།
བྱང་ཆུབ་ཀྱི་ཕྱོགས་ཀྱི་ཆོས་སུམ་ཅུ་རྩ་བདུན་ལ་ཡང་སྙོམས་པར་འཇུག་ལ། བསམ་
གཏན་ལ་སོགས་པའི་དབང་གིས་ནི་མ་ཡིན་ཏེ། འོན་ཀྱང་ཐབས་མཁས་པས་གང་དང་
གང་ན་སངས་རྒྱས་བཅོམ་ལྡན་འདས་རྣམས་མཉེས་པར་བྱེད་པས་བཞུགས་ཤིང་འཚོ་
སྐྱོང་བ་དེ་དང་དེ་དག་ཏུ་སྐྱེ་བར་འགྱུར་བ་དག་ཀྱང་ཡོད་དོ། །ཞེས་པ་ནས་བསྐལ་པ་
བཟང་པོ་འདི་ལ་བླ་མེད་རྫོགས་བྱང་དུ་མངོན་པར་རྫོགས་(༣བ)པར་འཚང་རྒྱའོ། །
ཞེས་གསུངས། མདོ་དེ་གཉིས་ཀྱི་དོན་འཆད་པ་ལ། དད་དང་མཐོང་ཐོབ། ཅེས་
གསུངས་ཤིང་། དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་དབང་པོ་རྟུལ་པོ་
དང་རྣོན་པ་དད་པ་དང་མཐོང་བས་ཐོབ་པ་དང་འབྲས་བུ་གཉིས་པ་ལ་ཞུགས་པ་གཅིག་
ཁོ་ན་ཡིན་ནོ། །ཞེས་གསུངས། དོན་ནི། འདོད་ཉོན་དྲུག་པ་སྤོང་བ་ལ་བརྩོན་པའི་བྱང་
སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་
བསྟན་ཕྱིར་འོང་ཞུགས་པའི་མིང་ཅན་གྱིས་བསྟན་པའི་བྱང་འཕགས་ཡིན་པའི་ཕྱིར།
དེའི་འོག་ཏུ་སྔ་མ་བཞིན་དུ་དད་པ་དང་མཐོང་བས་ཐོབ་པ་འབྲས་བུ་གསུམ་པ་ལ་ཞུགས་
པ་གཅིག་ཁོ་ན་ཡིན་ནོ། །ཞེས་གསུངས། དོན་ནི། འདོད་ཉོན་དགུ་པ་སྤོང་བ་ལ་བརྩོན་
པའི་བྱང་སེམས་སྒོམ་ལམ་པ་ཆོས་ཅན། ཆོས་སྔར་བཞིན། འདིར་བསྟན་ཕྱིར་མི་འོང་
ཞུགས་པའི་མིང་གིས་བསྟན་པའི་བྱང་འཕགས་ཡིན་པའི་ཕྱིར། ཕྱིར་མི་འོང་འབྲས་
གནས་ཀྱི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་ཚེ་གཅིག་གིས་ཐོག་པ་ཤེར་ཕྱིན་ལ་
སྤྱོད་པ་གང་དག་ཐབས་མཁས་པས་བསམ་གཏན་བཞི་པ་ལ་ཡང་སྙོམས་པར་འཇུག །
ཅེས་པ་ནས། འདིར་སྐྱེ་བ་བསྟན་ཏེ་སངས་རྒྱས་ཀྱི་ཞིང་སྣ་ཚོགས་པ་རྣམས་སུ་བླ་མེད་
རྫོགས་བྱང་དུ་མངོན་པར་རྫོགས་པར་འཚང་རྒྱ་བ་དག་ཀྱང་ཡོད་དོ། །ཞེས་གསུངས།
དེའི་དོན་ནི། བར་ཆད་གཅིག །ཅེས་པས་ཤུགས་ལ་ཕྱིར་འོང་འབྲས་གནས་ཙམ་པོ་
- 248 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
པའི་མིང་ཅན་བསྟན་ནས་དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་ལན་
ཅིག་ཕྱིར་འོང་བ་ཡིན་ནོ། །ཞེས་གསུངས། དོན་ནི། འདོད་ཉོན་དྲུག་པོ་སྤངས་པའི་བྱང་
སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་
བསྟན་ཕྱིར་འོང་འབྲས་གནས་ཙམ་པོ་པའི་མིང་གིས་བཏགས་པའི་བྱང་སེམས་འཕགས་
པ་ཡིན་པའི་ཕྱིར། འདའ་བ་བཞིའི་དབྱེ་གཞི་གཟུགས་སུ་ཉེར་འགྲོའི་ཕྱིར་མི་འོང་གི་
མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་མངོན་ཤེས་དྲུག་པོ་རྣམས་ཐོབ་པ་གང་དག་
འདོད་པའི་ཁམས་སུ་ཡང་མི་སྐྱེ། གཟུགས་ཀྱི་ཁམས་སུ་ཡང་མི་སྐྱེ། གཟུགས་མེད་པའི་
ཁམས་སུ་ཡང་མི་སྐྱེ། ཞེས་པ་ནས། གང་ན་(༤ན)སངས་རྒྱས་བཅོམ་ལྡན་འདས་
བཞུགས་པ་དེ་དང་དེར་སྐྱེ་བ་དག་ཀྱང་ཡོད་དོ། །ཞེས་པའི་བར་གྱིས་བསྟན། རྒྱུན་
ཞུགས་མིའི་རིགས་ནས་རིགས་སྐྱེའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་བསམ་
གཏན་བཞི་དང་ཚད་མེད་པ་བཞི་དང་གཟུགས་མེད་པའི་སྙོམས་པར་འཇུག་པ་བཞི་པོ་
བསྐྱེད་ནས། ཡང་དེ་དག་ཐབས་མཁས་པས་བསམ་གཏན་དང་ཏིང་ངེ་འཛིན་དང་སྙོམས་
པར་འཇུག་པ་རྣམས་ལས་ལོག་ནས་འདོད་པའི་ཁམས་སུ་སྐྱེ་བར་བྱེད་དེ། སེམས་
ཅན་ཡོངས་སུ་སྨིན་པར་བྱ་བའི་ཕྱིར་རྒྱལ་རིགས། བྲམ་ཟེའི་རིགས་ཁྱིམ་བདག་གི་
རིགས་ཤིང་སཱ་ལ་ཆེན་པོ་ལྟ་བུ་རྣམས་སུ་སྐྱེ་བ་ཡོད་དོ། །ཞེས་གསུངས་པའི་ཕྱིར། རྒྱུན་
ཞུགས་ལྷའི་རིགས་ནས་རིགས་སྐྱེའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་བསམ་
གཏན་བཞི་པ་ལ་སྙོམས་པར་འཇུག་ཅིང་ཚད་མེད་པ་བཞི་དང་། གཟུགས་མེད་པའི་
སྙོམས་པར་འཇུག་པ་བཞི་ལ་སྙོམས་པར་འཇུག་ཅིང་། དེ་དག་ཀྱང་ཐབས་མཁས་པའི་
སྟོབས་ཀྱིས་བསམ་གཏན་དང་ཏིང་ངེ་འཛིན་དང་སྙོམས་པར་འཇུག་པའི་དབང་གིས་
མི་སྐྱེ་བར་རྒྱལ་པོ་ཆེན་པོ་བཞིའི་རིགས་ཀྱི་ལྷ་རྣམས་དང་། སྐལ་བ་མཉམ་པར་སྐྱེ་བ་
ནས། དེ་བཞིན་གཤེགས་པ་དེ་དག་ལ་ཆོས་ཀྱི་འཁོར་ལོ་བསྐོར་བའི་དོན་དུ་གསོལ་བ་
- 249 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འདེབས་པར་བྱེད་པ་དག་ཀྱང་ཡོད་དོ། །ཞེས་གསུངས། མདོ་དེ་གཉིས་ཀྱི་དོན་བཤད་
པ་ལ། རིགས་ནས་རིགས། ཞེས་དང་། དེའི་འོག་ཏུ་དེ་ཉིད་ལྷ་དང་མིའི་རིགས་ནས་
རིགས་སུ་སྐྱེ་བ་ཉིད་ཀྱིས་གཞན་རྣམ་པ་གཉིས་ཡིན་ནོ། །ཞེས་གསུངས། དོན་ནི།
རིགས་ནས་རིགས་སྐྱེའི་མིང་གིས་བསྟན་པའི་བྱང་འཕགས་ཆོས་ཅན། ཁྱོད་ལ་གཉིས་
སུ་ཡོད་དེ། ཁྱོད་ལ་མིའི་རིགས་ནས་རིགས་སྐྱེའི་མིང་ཅན་གཅིག་དང་། ལྷའི་རིགས་
ནས་རིགས་སྐྱེའི་མིང་ཅན་གཅིག་སྟེ་གཉིས་སུ་ཡོད་པའི་ཕྱིར། ཕྱིར་འོང་འབྲས་གནས་
ཁྱད་པར་ཅན་ཚེ་གཅིག་བར་ཆད་གཅིག་པའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་
ཆེན་བསམ་གཏན་བཞི་ཐོབ་ནས། སངས་རྒྱས་ཀྱི་ཆོས་མ་འདྲེས་པ་བཅོ་བརྒྱད་ཀྱི་བར་
དུ་ཐོབ་པ་དང་། དེ་དག་རྗེས་སུ་རྟོགས་པར་བྱེད་པའི་སྤྱོད་པ་(༤བ)གང་དག་འཕགས་
པའི་བདེན་པ་བཞི་པོ་རྣམས་ཐོབ་པ་ཡིན་ཡང་དེ་དག་མངོན་སུམ་དུ་མི་བྱེད་པ་དག་
གོ །ཤཱ་རིའི་བུ་བྱང་ཆེན་དེ་དག་ནི་ཚེ་གཅིག་གིས་ཐོགས་པར་ཤེས་པར་བྱའོ། །ཞེས་
གསུངས། མདོ་དེའི་དོན་བཤད་པ་ལ། བར་ཆད་གཅིག །ཅེས་དང་། དེའི་འོག་ཏུ་དེ་
ཉིད་གཞན་བར་ཆད་གཅིག་པ་ཡིན་ནོ། །ཞེས་གསུངས། དོན་ནི། འདོད་ཉོན་བརྒྱད་པ་
སྤངས་དགུ་པ་མ་སྤངས་པར་སྐྱེ་བ་གཅིག་བླངས་ནས་མྱང་འདས་མངོན་དུ་བྱེད་པའི་
བྱང་སེམས་སྒོམ་ལམ་པ་ཆོས་ཅན། འདིར་བསྟན་དགེ་འདུན་དཀོན་མཆོག་ཡིན་ཏེ།
འདིར་བསྟན་ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པའི་
མིང་གིས་བསྟན་པའི་བྱང་འཕགས་ཡིན་པའི་ཕྱིར། གཟུགས་སུ་ཉེར་འགྲོའི་ཕྱིར་མི་
འོང་བར་འདའ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་སེམས་དང་པོ་བསྐྱེད་
པ་ནས་ཉེ་བར་བཟུང་སྟེ། བསམ་གཏན་དང་པོ་ཐོབ་པར་གྱུར་པ་དང་། ཚད་མེད་པ་
བཞི། གཟུགས་མེད་པའི་སྙོམས་པར་འཇུག་པ་བཞི། བྱང་ཕྱོགས་སོ་བདུན། སྟོབས་
བཅུ། མི་འཇིགས་པ་བཞི། སོ་སོ་ཡང་དག་པར་རིག་པ་བཞི། སངས་རྒྱས་ཀྱི་ཆོས་མ་
- 250 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
འདྲེས་པ་བཅོ་བརྒྱད་ཐོབ་པ་གང་དག་ཐབས་མཁས་པས་ཚངས་རིས་ནས་འོག་མིན་གྱི་
ལྷའི་ནང་དུ་སྐྱེ་བར་འགྱུར་ཞིང་དེར་སངས་རྒྱས་ནས་སེམས་ཅན་གྱི་དོན་བྱེད་པ་དག་
ཀྱང་ཡོད་དོ། །ཞེས་གསུངས། དེ་སྐྱེས་ཙམ་ནས་འདའ་བའི་མིང་ཅན་དེ་སྟོན་པ་ལ། ཤྭ་
རིའི་བུ་བྱང་ཆེན་གང་དག་སེམས་བསྐྱེད་པ་ཉིད་ཀྱིས་བླ་མེད་རྫོགས་བྱང་དུ་མངོན་པར་
འཚང་རྒྱ་ཞིང་ཆོས་ཀྱི་འཁོར་ལོ་བསྐོར་ནས་སེམས་ཅན་གཞལ་དུ་མེད་གྲངས་མེད་པ་
རྣམས་ཀྱི་དོན་བྱས་ནས་ཕུང་པོ་མ་ལུས་པའི་མྱ་ངན་ལས་འདས་པའི་དབྱིངས་སུ་ཡོངས་
སུ་མྱ་ངན་ལས་འདའ་ཞིང་། དེ་དག་ཡོངས་སུ་མྱ་ངན་ལས་འདས་ནས་ཀྱང་། དམ་པའི་
ཆོས་བསྐལ་པའམ་བསྐལ་པ་ལས་ལྷག་པར་གནས་པ་དག་ཡོད་དོ། །ཞེས་གསུངས།
མངོན་པར་འདུ་བྱེད་དང་བཅས་ཏེ་འདའ་བའི་མིང་ཅན་སྟོན་པ་ལ། ཤཱ་རིའི་བུ་བྱང་ཆེན་
ཕ་རོལ་ཏུ་ཕྱིན་པ་དྲུག་ལ་སྤྱོད་པ་གང་དག་འཇིག་རྟེན་གྱི་ཁམས་སུ་འདོང་ཞིང་དེ་དག་
ཏུ་སེམས་ཅན་བྱང་ཆུབ་ཏུ་ཡང་དག་པར་འཇོག་པར་བྱེད་དོ། །ཞེས་པ་(༥ན)ནས།
སངས་རྒྱས་ཀྱི་ཞིང་སྣ་ཚོགས་སུ་བླ་མེད་རྫོགས་བྱང་དུ་མངོན་པར་རྫོགས་པར་འཚང་
རྒྱ་བ་དག་ཡོད་དོ། །ཞེས་གསུངས། མངོན་པར་འདུ་བྱེད་མེད་པར་འདའ་བའི་མིང་
ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་དང་པོ་སེམས་བསྐྱེད་པ་ཉིད་ཀྱིས་
བྱང་ཆུབ་སེམས་དཔའི་སྐྱོན་མེད་པ་ལ་ཡང་དག་པར་འདའ་ཞིང་ཕྱིར་མི་ལྡོག་པའི་ས་
ལ་ཡང་ངེས་པར་གནས་ཤིང་སངས་རྒྱས་ཀྱི་ཆོས་ཐམས་ཅད་ཀྱང་བསྐྲུན་པར་བྱེད།
ཅེས་སོགས་གསུངས། མདོ་ཚན་དེ་བཞིའི་དོན་འཆད་པ་ལ། བར་སྐྱེས་ནས་དང་། བྱེད་
དང་བྱེད་མིན། ཞེས་དང་། དེའི་འོག་ཏུ་ཕྱིར་མི་འོང་བ་སྟེ། བར་མ་དོ་དང་། སྐྱེས་ནས་
དང༌། མངོན་པར་འདུ་བྱེད་པ་དང་བཅས་པ་དང་། མངོན་པར་འདུ་བྱེད་པ་མེད་པར་
ཡོངས་སུ་མྱ་ངན་ལས་འདའ་བ་ཞེས་བྱ་བ་རྣམ་པ་བཞིའོ། །ཞེས་གསུངས། དོན་ནི།
གཟུགས་སུ་ཉེར་འགྲོའི་ཕྱིར་མི་འོང་གི་མིང་གིས་བཏགས་པའི་བྱང་འཕགས་ཆོས་ཅན།
-251-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱོད་ལ་དུ་མར་དབྱེར་རུང་སྟེ། ཁྱོད་ལ་དེ་བར་དོར་འདའ་བ། སྐྱེས་ཙམ་ནས་འདའ་བ།
མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་པར་འདའ་
བའི་མིང་ཅན་གྱི་བྱང་འཕགས་བཞི་ཡོད་པའི་ཕྱིར། འཕར་བ་གསུམ་གྱི་དབྱེ་གཞི་འོག་
མིན་འགྲོ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་ཕ་རོལ་ཏུ་ཕྱིན་པ་དྲུག་ལ་
སྤྱོད་པ་གང་དག་འཁོར་ལོས་སྒྱུར་བའི་རྒྱལ་པོར་གྱུར་ནས་སྦྱིན་པའི་ཕར་ཕྱིན་ལྷུར་
བྱས་ཏེ། སེམས་ཅན་ཐམས་ཅད་ལ་བདེ་བའི་ཡོ་བྱད་ཐམས་ཅད་ཉེ་བར་སྒྲུབ་ཅིང་།
ཞེས་པ་ནས། ཚངས་རིས་ནས་འོག་མིན་གྱི་བར་དག་ཏུ་སྐྱེས་ནས་སངས་རྒྱས་ཀྱི་ཞིང་
སྣ་ཚོགས་སུ་འཚང་རྒྱ་བ་དག་ཡོད་དོ། །ཞེས་པའི་བར་གྱིས་བསྟན། དེ་ལས་ཕྱེ་བའི་
འཕར་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བསམ་གཏན་བཞི་
སྒྲུབ་སྟེ། བསམ་གཏན་རྣམས་ལས་ཡོངས་སུ་ཉམས་ནས་བསམ་གཏན་དང་པོ་སྒྲུབ་སྟེ་
ཚངས་རིས་ཀྱི་ལྷ་རྣམས་སུ་སྐྱེ་ཞིང་། དེ་དག་ཀྱང་བསམ་གཏན་སྒྲུབ་ནས་འོག་མིན་གྱི་
བར་དུ་སྐྱེས་ནས་སངས་རྒྱས་ཀྱི་ཞིང་སྣ་ཚོགས་སུ་བླ་མེད་རྫོགས་བྱང་དུ་མངོན་པར་
རྫོགས་པར་འཚང་རྒྱ་བ་དག་ཡོད་དོ། །ཞེས་གསུངས། ཕྱེད་འཕར་གྱི་མིང་ཅན་དེ་སྟོན་
པ་ལ། ཤཱ་རིའི་བུ་བྱང་ཆེན་གང་དག་ཚངས་པའི་འཇིག་རྟེན་(༥བ)ནས་ཤི་འཕོས་ནས་
གཙང་མར་སྐྱེས་ཏེ། གནས་གཙང་མའི་གནས་གཅིག་གམ་གཉིས་ལས་བརྒལ་ནས་
འོག་མིན་དུ་སྐྱེས་ནས་སངས་རྒྱས་ཀྱི། ཞེས་སོགས་གསུངས། གནས་ཐམས་ཅད་དུ་
འཆི་འཕོ་བའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བདག་ཉིད་ཀྱི་ལུས་
དེ་བཞིན་གཤེགས་པའི་སྐུ་ལྟ་བུར་སྤྲུལ་ནས་དགའ་ལྡན་གྱི་གནས་སྦྱངས་ནས་ཚངས་
རིས་ཀྱི་ལྷ་ནས་འོག་མིན་གྱི་ལྷའི་བར་དུ་སྐྱེས་ཏེ་ཐབས་མཁས་པས་སེམས་ཅན་དམྱལ་
བ་པ་རྣམས་ལ་ཆོས་སྟོན་ཅིང་། ཞེས་པ་ནས། འཚང་རྒྱ་བ་ཡང་ཡོད་དོ། །ཞེས་པའི་
བར་གྱིས་བསྟན། མདོ་དེའི་དོན་འཆད་པ་ལ། འོག་མིན་འགྲོ །འཕར་གསུམ། ཞེས་
- 252 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
གསུངས་ཤིང་། དེ་ཉིད་ཚིག་དོན་གྱི་སྒོ་ནས་འཆད་པ་ལ། དེའི་འོག་ཏུ་དེ་ཉིད་འོག་མིན་
གྱི་མཐར་ཐུག་པར་འགྲོ་བ་སྟེ། འཕར་བ་དང་། ཕྱེད་དུ་འཕར་བ་དང་། གནས་ཐམས་
ཅད་དུ་འཆི་འཕོ་བ་ཉིད་ཀྱིས་གོང་དུ་འཕོ་བ་གཞན་རྣམ་པ་གསུམ་མོ། །ཞེས་གསུངས།
དོན་ནི། འདིར་བསྟན་འོག་མིན་འགྲོ་བའི་མིང་གིས་བསྟན་པའི་བྱང་འཕགས་ཆོས་
ཅན། ཁྱོད་ལ་དུ་མར་དབྱེར་རུང་སྟེ། ཁྱོད་ལ་འཕར་བའི་མིང་ཅན། ཕྱེད་དུ་འཕར་བའི་
མིང་ཅན། གནས་ཐམས་ཅད་དུ་འཆི་འཕོ་བའི་མིང་ཅན་རྣམས་སུ་ཡོད་པའི་ཕྱིར། སྲིད་
རྩེའི་མཐར་ཐུག་འགྲོའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་བསམ་
གཏན་དང༌། ཚད་མེད་པ་སྒྲུབ་པར་བྱེད་པ་དག་ཚངས་རིས་ནས་དགེ་རྒྱས་ཀྱི་བར་གྱི་
ལྷ་རྣམས་སུ་སྐྱེ་ཞིང་། དེ་ནས་ནམ་མཁའ་མཐའ་ཡས་སྐྱེ་མཆེད་ནས་སྲིད་པའི་རྩེ་མོའི་
བར་དུ་སྐྱེ་བར་བྱེད། དེ་ནས་སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་བྱེད་དོ། །ཞེས་
གསུངས། གཟུགས་ཀྱི་ཆགས་བཅོམ་གྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་
བསམ་གཏན་དང་གཟུགས་མེད་པའི་སྙོམས་པར་འཇུག་པ་ཐོབ་པར་འགྱུར་བ་གང་
ཡིན་པ་དེ་དག་ནམ་མཁའ་མཐའ་ཡས་སྐྱེ་མཆེད་ནས་སྲིད་པའི་རྩེ་མོའི་བར་དུ་སྐྱེ་བར་
འགྱུར་ཞིང་དེ་ནས་སངས་རྒྱས་ཀྱི་ཞིང་སྣ་ཚོགས་སུ་སྐྱེ་བར་འགྱུར་བ་དག་ཡོད་དོ། །
ཞེས་གསུངས། སྲིད་རྩེའི་མཐར་ཐུག་འགྲོ་ལ་བཏགས་པའི་གཟུགས་ཀྱི་ཆགས་བཅོམ་
དབྱེ་གཞིར་བྱས་པའི་དེ་ལས་ཕྱེ་བའི་མཐོང་ཆོས་ཞིའི་མིང་ཅན་དེ་སྟོན་པ་ལ། ཤཱ་རིའི་
བུ་བྱང་ཆེན་གང་དག་(༦ན)ཕ་རོལ་ཏུ་ཕྱིན་པ་དྲུག་ལ་སྤྱོད་པའི་ཚེ་ལུས་ལ་སྐྱེས་བུ་ཆེན་
པོའི་མཚན་སུམ་ཅུ་རྩ་གཉིས་ཀྱིས་བརྒྱན་ཅིང་། དབང་པོ་ཡོངས་སུ་དག་པ་བླ་ན་མེད་
པ་དང་ལྡན་ཏེ་ནམ་ཡང་ངན་སོང་དང་། ངན་འགྲོ་ལོག་པར་ལྟུང་བ་རྣམས་སུ་སྐྱེ་བར་མི་
འབྱུང་བ་ཉིད་དང༌། ཞེས་པ་ནས། འཚང་རྒྱ་བ་དག་ཡོད་དོ། །ཞེས་པའི་བར་གསུངས།
ལུས་མངོན་བྱེད་ཀྱི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་ལ་སྤྱོད་པ་
- 253 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གང་དག་བསམ་གཏན་བཞི་ཐོབ་པ་དང་། ཚད་མེད་པ་བཞི་ཐོབ་པ་དང་། གཟུགས་
མེད་པ་བཞི་ཐོབ་པ་དེ་དག་གསུམ་པོ་དག་གི་དབང་གིས་རྣམ་པར་རྩེ་ཞིང་བསམ་གཏན་
དང་པོ་ལ་སྙོམས་པར་འཇུག་གོ །དེ་ལས་ལངས་ནས་འགོག་པ་ལ་སྙོམས་པར་འཇུག་
གོ །ཞེས་པ་ནས། ཐོད་རྒལ་དུ་སྙོམས་པར་འཇུག་ནས་སངས་རྒྱས་ཀྱི་ཞིང་སྣ་ཚོགས་
སུ་འཚང་རྒྱ་བ་དག་ཡོད་དོ། །ཞེས་པའི་བར་གསུངས། ང་
མདོ་ཚན་བཞི་པོའི་དོན་འཆད་པ་ལ། སྲིད་རྩེའི་མཐར་ཐུག་འགྲོ །གཟུགས་ཀྱི་
ཆགས་བཅོམ་མཐོང་བ་ཡི། །ཆོས་ལ་ཞི་ལུས་མངོན་སུམ་བྱེད། །ཅེས་དང་། དེའི་འོག་
ཏུ་དེ་ཉིད་སྲིད་པའི་རྩེ་མོའི་མཐར་ཐུག་པར་འགྲོ་བ་ནི་གཟུགས་ཀྱི་འདོད་ཆགས་དང་
བྲལ་བ་སྟེ། མཐོང་བའི་ཆོས་ལ་ཞི་བ་དང་། ལུས་ཀྱིས་མངོན་དུ་བྱེད་པ་གཞན་རྣམ་པ་
གཉིས་སོ། །ཞེས་གསུངས། དོན་ནི། འདིར་སྲིད་རྩེའི་མཐར་ཐུག་འགྲོ་གཟུགས་ཀྱི་
ཆགས་བཅོམ་གྱི་མིང་གིས་བསྟན་པའི་བྱང་འཕགས་ཆོས་ཅན། ཁྱོད་ལ་དུ་མར་ཡོད་དེ།
ཁྱོད་ལ་མཐོང་ཆོས་ཞི་བའི་མིང་ཅན། ལུས་མངོན་བྱེད་ཀྱི་མིང་ཅན་གཉིས་སུ་ཡོད་པའི་
ཕྱིར། དགྲ་བཅོམ་ཞུགས་པའི་མིང་ཅན་དེ་སྟོན་པ་ལ། ཤཱ་རིའི་བུ་བྱང་ཆེན་གང་དག་ཕ་
རོལ་ཏུ་ཕྱིན་པ་དྲུག་ལ་གནས་ནས་སེམས་ཅན་ལ་སངས་རྒྱས་ཀྱི་ཆོས་ཀྱིས་སྣང་བར་
བྱེད་ཅིང་བདག་ཉིད་ཀྱང་ནམ་བླ་ན་མེད་པ་ཡང་དག་པར་རྫོགས་པའི་བྱང་ཆུབ་ཏུ་མངོན་
པར་རྫོགས་པར་སངས་རྒྱས་ཀྱི་བར་དུ་ཆོས་ཀྱི་སྣང་བ་དེ་དང་མི་འབྲལ་བར་བྱེད་པ་
དག་ཀྱང་ཡོད་དོ། །ཞེས་གསུངས། དེའི་དོན་འཆད་པ་ལ། སྲིད་རྩེའི་མཐར་ཐུག་
འགྲོ །ཞེས་སོགས་ཀྱིས་ཤུགས་ལ་བཀྲལ་ནས། དེའི་དོན་འཆད་པ་ལ། དེའི་འོག་ཏུ་
དགྲ་བཅོམ་པ་ཉིད་ཀྱི་འབྲས་(༦བ)བུ་ལ་ཞུགས་པ་ཡིན་ནོ། །ཞེས་གསུངས། དོན་ནི།
སྲིད་རྩེའི་སྒོམ་སྤང་དགུ་པ་སྤོང་བ་ལ་བརྩོན་པའི་བྱང་སེམས་སྒོམ་ལམ་པ་ཆོས་ཅན།།
འདིར་བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་དགྲ་བཅོམ་ཞུགས་པའི་
-254 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མིང་གིས་བསྟན་པའི་བྱང་འཕགས་ཡིན་པའི་ཕྱིར། རང་སངས་རྒྱས་ཀྱི་མིང་ཅན་དེ་
སྟོན་པ་ལ། ཤཱ་རིའི་བུ་བྱང་ཆེན་གང་དག་སངས་རྒྱས་མི་བཞུགས་ཤིང་ཉན་ཐོས་རྣམས་
ཀྱང་མེད་པའི་འཇིག་རྟེན་གྱི་ཁམས་སུ་རང་བྱང་ཆུབ་ཏུ་མངོན་པར་རྫོགས་པར་འཚང་
རྒྱ་བ་དག་ཡོད་དོ། །དེ་ཐབས་ལ་མཁས་པས་སྲོག་ཆགས་བརྒྱ་སྟོང་བྱེ་བ་ཕྲག་མང་
པོ་ཐེག་པ་གསུམ་གྱིས་ཡོངས་སུ་སྨིན་པར་བྱས་ནས་བླ་ན་མེད་པ་ཡང་དག་པར་རྫོགས་
པའི་བྱང་ཆུབ་ཏུ་མངོན་པར་རྫོགས་པར་འཚང་རྒྱ་བ་ཡིན་ནོ། །ཞེས་གསུངས། དེའི་
དོན་འཆད་པ་ལ། བསེ་རུ་དང་ནི། ཞེས་དང་། དེའི་འོག་ཏུ་རང་སངས་རྒྱས་ཏེ་ཉི་
ཤུའོ། །ཞེས་གསུངས། དོན་ནི། སློབ་དཔོན་གྱི་གདམས་ངག་ལ་མི་ལྟོས་པར་རང་བྱུང་
གི་ཡེ་ཤེས་མངོན་དུ་བྱེད་པའི་རྒྱུན་མཐའ་ལ་གནས་པའི་སེམས་དཔའ་ཆོས་ཅན། འདིར་
བསྟན་དགེ་འདུན་དཀོན་མཆོག་ཡིན་ཏེ། འདིར་བསྟན་བསེ་རུ་ལྟ་བུའི་རང་སངས་རྒྱས་
ཀྱི་མིང་གིས་བསྟན་པའི་བྱང་འཕགས་ཡིན་པའི་ཕྱིར། ཉན་ཐོས་དང་རང་སངས་རྒྱས་ཀྱི་
ལམ་གྱི་འཐོབ་བྱའི་འབྲས་བུ་རྣམས་སྟོན་པ་ལ། ཤཱ་རིའི་བུ་བྱང་ཆེན་གང་དག་དྲན་པ་ཉེ་བར་
བཞག་པ་དང་། ཞེས་པ་ནས་བདག་ཉིད་ཀྱིས་མངོན་དུ་མ་བྱས་པར་གཞན་དེ་ལ་རབ་ཏུ་
འགོད་པར་མི་བྱེད་དོ། །ཞེས་པའི་བར་གསུངས། རང་གི་ཐོབ་བྱའི་ཆོས་ལ་གཞན་འགོད་
པར་སྟོན་པ་ལ། ཤཱ་རིའི་བུ་ཉན་ཐོས་དང་རང་སངས་རྒྱས་རྣམས་ཀྱི་འབྲས་བུ་ཐོབ་པར་ཡེ་
ཤེས་དང་སྤོང་བ་གང་ཡིན་པ་དེ་ནི་བྱང་ཆེན་མི་སྐྱེ་བའི་ཆོས་ལ་བཟོད་པ་ཐོབ་པའི་བཟོད་
པ་ཡིན་ཏེ། ཞེས་གསུངས། ཕྱིར་མི་ལྡོག་པའི་བྱང་ཆུབ་སེམས་དཔའི་དགེ་འདུན་གསལ་བར་
སྟོན་པ་ལ། ཤཱ་རིའི་བུ་བྱང་ཆེན་ཤེར་ཕྱིན་དེ་ལྟ་བུས་དེ་ལྟར་རྣམ་པར་སྤྱོད་པ་ནི་ཕྱིར་མི་ལྡོག་
པ་ཡིན་པར་ཤེས་པར་བྱའོ། །ཞེས་པ་ནས། ཁ་ན་མ་ཐོ་བ་དང་བཅས་པའི་ལུས་དང་ཡིད་ཀྱི་
ལས་རྣམས་ཀྱི་གོ་སྐབས་མི་དབྱེའོ། །ཞེས་པའི་བར་གསུངས་སོ། །(༧ན)འདི་དག་གི་དོགས་
དཔྱོད་འོག་ཏུ་འཆད་ཅིང་འདིར་གཞུང་འགྲེལ་སྒྲིག་པ་ཙམ་མོ། ། །
- 255 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགེ་སྦྱོང་ཚུལ་གྱི་འབྲས་བུའི་རྣམ་གཞག །
༈ སྐབས་འདིར་མཐའ་དཔྱད་པ་ལ། གང་གིས་མཚོན་པར་བྱེད་པའི་དཔེའི་དགེ་
འདུན་དང་། གང་མཚོན་པར་བྱ་བའི་དོན་གྱི་དགེ་འདུན་གྱི་རྣམ་གཞག་བཤད་པ་
གཉིས། དང་པོ་ལ། དགེ་སྦྱོང་ཚུལ་གྱི་འབྲས་བུའི་རྣམ་གཞག་དང་། དེ་ལ་གནས་པའི་
གང་ཟག་གི་རྣམ་གཞག་གོ །དང་པོ་ལ་དགེ་སྦྱོང་གི་ཚུལ་དང་། དེའི་འབྲས་བུ་ངོས་
གཟུང་བ། དགེ་སྦྱོང་ཚུལ་གྱི་འབྲས་བུའི་དབྱེ་བ། བསྡུ་བ། འབྲས་བུ་བཞིར་འཇོག་
པའི་རྒྱུ་མཚན། འབྲས་བུ་ཐོབ་ཚུལ་དང་དྲུག་ལས། དང་པོ་ནི། འོ་ན། མདོ་ལས་དགེ་
སྦྱོང་ཚུལ་གྱི་འབྲས་བུ་ཞེས་བཤད་ན། དགེ་སྦྱོང་གི་ཚུལ་དེ་གང་། དེའི་འབྲས་བུ་དེ་ཇི་
ལྟ་བུ་ཞེ་ན། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། དེ་ཆོས་ཅན།
ཁྱོད་ལ་དགེ་སྦྱོང་གི་ཚུལ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རང་ལ་གནས་པའི་
འཕགས་པའི་གང་ཟག་དོན་དམ་པའི་དགེ་སྦྱོང་དུ་བྱེད་པས་དེ་ལྟར་བརྗོད་པའི་ཕྱིར།
གཉིས་པ་དེའི་འབྲས་བུ་ཡོད་དེ། རྣམ་གྲོལ་ལམ་དང༌། འགོག་བདེན་རྣམས་དེའི་
འབྲས་བུ་ཡིན་པའི་ཕྱིར། རྣམ་གྲོལ་ལམ་ཆོས་ཅན། ཁྱོད་ལ་དགེ་སྦྱོང་ཚུལ་གྱི་འབྲས་
བུ་ཞེས་བརྗོད་པའི་རྒྱུ་མཚན་ཡོད་དེ། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་
ཡིན་ལ། ཁྱོད་དེའི་རྒྱུ་མཐུན་གྱི་འབྲས་བུ་ཡིན་པས་དེ་ལྟར་བརྗོད་པའི་ཕྱིར། འགོག་
བདེན་ཆོས་ཅན། ཁྱོད་ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་པའི་རྒྱུ་མཚན་ཡོད་
དེ། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། ཁྱོད་དེའི་བྲལ་འབྲས་ཡིན་
པས་དེ་ལྟར་བརྗོད་པའི་ཕྱིར། གསུམ་པ་དེའི་འབྲས་བུ་དེ་ལ་གཉིས་ཡོད་དེ། འདུས་
བྱས་རྣམ་གྲོལ་ལམ་དང་། འདུས་མ་བྱས་འགོག་བདེན་གཉིས་སུ་ཡོད་པའི་ཕྱིར།
འདུས་བྱས་རྣམ་གྲོལ་ལམ་དེ་ལ་ཡང་བརྒྱད་ཅུ་རྩ་དགུ་ཡོད་དེ། མཐོང་སྤང་ཉོན་མོངས་
- 256 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བརྒྱད་སྤངས་པའི་རྣམ་གྲོལ་ལམ་བརྒྱད། སྒོམ་སྤང་ཉོན་མོངས་གྱ་གཅིག་སྤངས་པའི་
རྣམ་གྲོལ་ལམ་གྱ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་
(༧བ)བསྡུས་ཀྱི་སྡུག་བསྔལ་མཐོང་སྤང་ཉོན་མོངས། ཀུན་འབྱུང་མཐོང་སྤང་ཉོན་མོངས།
འགོག་པ་མཐོང་སྤང་ཉོན་མོངས། ལམ་མཐོང་སྤང་ཉོན་མོངས། ཁམས་གོང་མའི་སས་
བསྡུས་ཀྱི་དེ་བཞི་སྟེ་བརྒྱད་སྤངས་པའི་དེ་བརྒྱད་ཡོད་པའི་ཕྱིར། གཉིས་པ་གྲུབ་སྟེ།
འདོད་པའི་སས་བསྡུས་ཀྱི་སྒོམ་སྤང་ཉོན་མོངས་ཆུང་འབྲིང་ཆེན་པོ་དགུ །དེ་བཞིན་དུ།
བསམ་གཏན་དང་པོ། གཉིས་པ། གསུམ་པ། བཞི་པ། ནམ་མཁའ་མཐའ་ཡས། རྣམ་
ཤེས་མཐའ་ཡས། ཅི་ཡང་མེད། སྲིད་རྩེའི་སས་བསྡུས་ཀྱི་སྒོམ་སྤང་ཉོན་མོངས་ཆུང་
འབྲིང་ཆེན་པོ་དགུ་སྟེ། གྱ་གཅིག་སྤངས་པའི་རྣམ་གྲོལ་ལམ་གྱ་གཅིག་ཡོད་པའི་ཕྱིར།
འདུས་མ་བྱས་འགོག་བདེན་ལ་ཡང་གྱ་དགུ་ཡོད་དེ། དེ་ལྟར་རིགས་འགྲེ །མཛོད་ལས།
དགེ་སྦྱོང་ཚུལ་ནི་དྲི་མེད་ལམ། །འབྲས་བུ་འདུས་བྱས་འདུས་མ་བྱས། །དེ་དག་བརྒྱད་
ཅུ་རྩ་དགུའོ། །གྲོལ་ལམ་ཟད་པ་རྣམས་དང་བཅས། །ཞེས་གསུངས། བཞི་པ་ནི། འོ་ན།
མདོ་ལས། དགེ་སྦྱོང་ཚུལ་གྱི་འབྲས་བུ་དེ་ལ་རྒྱུན་ཞུགས་ཀྱི་འབྲས་བུ་སོགས་ བཞིར་
གསུངས་པ་དང་འགལ་ལོ། །ཞེ་ན། མི་འགལ་ཏེ། མཚོན་བྱེད་དཔེའི་དགེ་འདུན་གྱི་སྐབས་
འདིར་དགེ་སྦྱོང་ཚུལ་གྱི་འབྲས་བུ་དེ་དེ་བཞིར་འདུ་བ་ལ་དགོངས་ནས་དེ་ལྟར་གསུངས་པའི་
ཕྱིར། སྐབས་འདིར་དེ་དེ་བཞིར་འདུ་བ་ཡིན་ཏེ། ཐར་པ་ཐོབ་པའི་བགེགས་ཀྱི་གཙོ་བོ་དེ་ལ་
མཐོང་སྤང་ཀུན་སྦྱོར་གསུམ། ཐ་མའི་ཆ་མཐུན་ལྔ། གོང་མའི་ཆ་མཐུན་ལྔ་རྣམས་སུ་ཡོད་པ་
ལས། དང་པོ་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་དེ། རྒྱུན་ཞུགས་
ཀྱི་འབྲས་བུ་དང་། གཉིས་པ་ཕལ་ཆེར་སྤངས་པའི་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་
དེ་ཕྱིར་འོང་གི་འབྲས་བུ་དང་། དེ་མ་ལུས་པར་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་དེ་ཕྱིར་མི་འོང་གི་འབྲས་བུ་དང་། གསུམ་པ་སྤངས་པས་རབ་ཏུ་ཕྱེ་བའི་དགེ་སྦྱོང་
- 257 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཚུལ་གྱི་འབྲས་བུ་དེ་དགྲ་བཅོམ་པའི་འབྲས་བུ་ཡིན་པའི་ཕྱིར། །
འབྲས་བུ་བཞིར་འཇོག་པའི་རྒྱུ་མཚན།
ལྔ་པ་དགེ་སྦྱོང་ཚུལ་གྱི་འབྲས་བུ་ལ་རྒྱུན་ཞུགས་ཀྱི་འབྲས་བུ་སོགས་བཞིར་འཇོག་
པའི་རྒྱུ་མཚན་ཡོད་དེ། རྒྱུ་མཚན་རྣམ་པ་ལྔ་ཚང་བའི་སྒོ་ནས་དེ་ལྟར་བཞག་པའི་ཕྱིར་
ཏེ། འབྲས་བུ་བཞི་པོ་དེ་རང་རང་གི་(༨ན)ཞུགས་པའི་ལམ་སྔོན་དུ་སོང་བ། དེ་དག་
ཞུགས་པ་ལས་གཞན་འབྲས་གནས་ཀྱི་རྟོགས་པ་ཐོབ་པ། མཐོང་སྤང་ཉོན་མོངས་
རྣམས་སྤངས་པའི་སྤང་བྱ་ཐམས་ཅད་ཀྱི་བྲལ་ཐོབ་གཅིག་རྙེད་པ་ལྟ་བུའི་ཟད་སྡོམ་ཐོབ་
པ། ཤེས་པ་བརྒྱད་ཚན་ཐོབ་པ། མི་རྟག་སོགས་བཅུ་དྲུག་རྟོགས་པའི་ཡེ་ཤེས་ཐོབ་པ་
ཡིན་པའི་ཕྱིར། ཁྱབ་སྟེ། རྒྱུ་མཚན་དེ་རྣམས་བཞི་པོ་དེ་ལ་སྲིད་ཀྱི་གཞན་ལ་མེད་པའི་
ཕྱིར། དེ་ལྟར་ཡང་མཛོད་ལས། འབྲས་བུ་བཞིར་རྣམ་བཞག་པ་ནི། །རྒྱུ་ལྔ་དག་ནི་སྲིད་
ཕྱིར་རོ། །འབྲས་ལ་སྔོན་ལམ་བཏང་བ་དང༌། །གཞན་ཐོབ་པ་དང་ཟད་སྡོམ་དང༌། །
ཤེས་པ་བརྒྱད་ཚན་ཐོབ་པ་དང་། །རྣམ་པ་བཅུ་དྲུག་རྟོགས་པའོ། །ཞེས་གསུངས། འོ་
ན། ཐ་མའི་ཆ་མཐུན་ལྔ་ཕལ་ཆེར་སྤངས་པ་དང་མ་ལུས་པར་སྤངས་པ་གཉིས་ལ་འབྲས་
བུ་གསར་ཐོབ་གཉིས་འཇོག་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། འདོད་
ཉོན་ཉེས་དམིགས་ཤིན་ཏུ་ཆེ་བས་དེ་ལས་མྱུར་དུ་འདའ་བར་བྱ་བའི་ཆེད་ཡིན་པའི་ཕྱིར།
༦
འབྲས་བུ་བཞི་པོ་དེ་ས་དང་ལམ་གང་ལ་བརྟེན་ནས་ ་
ཐོབ་ཚུལ་སོགས་བཤད་པ། །
དྲུག་པ་ལ་འབྲས་བུ་བཞི་པོ་དེ་ས་གང་ལ་བརྟེན་ནས་ཐོབ་པ་དང་། ལམ་གང་ལ་
བརྟེན་ནས་ཐོབ་པ་དང༌། ཁམས་གང་དུ་ཐོབ་པ་དང་། དུས་ནམ་གྱི་ཚེ་ཐོབ་པ་དང་བཞི་
- 258 -



<་ས
སྐ
ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
ལས། དང་པོ་ནི། འབྲས་བུ་དང་པོ་གཉིས་བསམ་གཏན་དང་པོའི་ཉེར་བསྡོགས་མི་
ལྕོགས་མེད་པ་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་
ཡོད། དེར་གྱུར་པའི་བསམ་གཏན་དང་པོའི་དངོས་གཞི་ཡན་ཆད་ཀྱི་སེམས་མེད་པའི་
ཕྱིར། རྒྱུན་ཞུགས་ཞུགས་པ་དང་ཕྱིར་འོང་ཞུགས་པ་གང་རུང་ཡིན་ན། བསམ་གཏན་
གྱི་དངོས་གཞི་མ་ཐོབ་པས་ཁྱབ་པའི་ཕྱིར། འབྲས་བུ་ཐོད་རྒལ་པའི་ཕྱིར་འོང་གི་རྟོགས་
པ་སྔོན་དུ་སོང་བའི་ཕྱིར་མི་འོང་གི་འབྲས་བུ་དང༌། འབྲས་བུ་རིམ་གྱིས་པའི་ཕྱིར་མི་
འོང་གི་འབྲས་བུ་གཉིས་བསམ་གཏན་དང་པོའི་ཉེར་བསྡོགས་ལ་བརྟེན་ནས་ཐོབ་སྟེ།
དེ་དངོས་སུ་གསར་དུ་ཐོབ་པའི་སེམས་རྟེན་དུ་གྱུར་པའི་བསམ་གཏན་དང་པོའི་དངོས་
གཞི་ཡན་ཆད་ཀྱི་སེམས་མེད། དེ་དངོས་སུ་གསར་དུ་ཐོབ་པའི་སེམས་རྟེན་ཡོད་པའི་
ཕྱིར། དང་པོ་གྲུབ་སྟེ། འབྲས་བུ་ཐོད་རྒལ་བའི་(རབ)ཕྱིར་འོང་གི་རྟོགས་པ་སྔོན་དུ་
སོང་བའི་ཕྱིར་མི་འོང་ཞུགས་པ་དང་། འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་
གང་རུང་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར། དང་པོ་དེ་
ཡིན་ན། འབྲས་བུ་ཐོད་རྒལ་བའི་ཕྱིར་འོང་འབྲས་གནས་ཁྱད་པར་ཅན་ཡིན་དགོས།
གཉིས་པ་དེ་ཡིན་ན། འབྲས་བུ་རིམ་གྱིས་པའི་ཕྱིར་འོང་འབྲས་གནས་ཁྱད་པར་ཅན་
ཡིན་དགོས། ཕྱིར་འོང་ཡིན་ན། དེ་མ་ཐོབ་པས་ཁྱབ་པའི་ཕྱིར། དེ་ལྟར་ཡང་། རྣམ་
བཤད་ལས། མཐར་གྱིས་ཐོབ་ན་སེམས་རྟེན་སྔ་མ་དང་འདྲ་ལ། ཞེས་གསུངས་པའི་
ཕྱིར། ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་ནི་བསམ་གཏན་གྱི་དངོས་
གཞི་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་ཡོད། དེའི་
སེམས་རྟེན་དུ་གྱུར་པའི་བསམ་གཏན་གྱི་ཉེར་བསྡོགས་དང་གཟུགས་མེད་ཀྱི་སེམས་
གང་རུང་ཡང་མེད། དེའི་སེམས་རྟེན་དུ་གྱུར་པའི་འདོད་སེམས་ཀྱང་མེད་པའི་ཕྱིར།
གཉིས་པ་གྲུབ་སྟེ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། བསམ་
- 259 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཏན་གྱི་དངོས་གཞི་ཐོབ་པས་ཁྱབ་པ་གང་ཞིག །ལམ་སླ་བ་བསམ་གཏན་གྱི་དངོས་
གཞི་བོར་ནས། དཀའ་བ་ཉེར་བསྡོགས་དང་སྲིད་རྩེའི་སེམས་ལ་བརྟེན་པ་ལ་དགོས་
པ་མེད་པའི་ཕྱིར། གསུམ་པ་གྲུབ་སྟེ། དེ་འདྲའི་འབྲས་བུ་དེ་ཉན་ཐོས་ཀྱི་མཐོང་ལམ་
ལ་བརྟེན་ནས་གསར་དུ་ཐོབ་པ་གང་ཞིག །འདོད་སེམས་ལམ་ཟག་མེད་ཀྱི་རྟེན་དུ་མི་
རུང་བ་ཆོས་མངོན་པའི་སྤྱི་སྐད་ཡིན་པའི་ཕྱིར། ཉན་ཐོས་དགྲ་བཅོམ་པའི་འབྲས་བུ་དེ་
ཟག་མེད་ས་དགུ་གང་རུང་ལ་བརྟེན་ནས་ཐོབ་སྟེ། ཁམས་འོག་མ་གཉིས་སུ་བསམ་
གཏན་ས་དྲུག་གང་རུང་དང་། གཟུགས་མེད་དུ་གཟུགས་མེད་དང་པོ་གསུམ་པོ་གང་
རུང་ལ་བརྟེན་ནས་མངོན་དུ་བྱེད་པའི་ཕྱིར། གཉིས་པ་ནི་རྒྱུན་ཞུགས་དང་། འབྲས་
བུ་ཐོད་རྒལ་པའི་ཕྱིར་འོང་དང་། འབྲས་བུ་ཐོད་རྒལ་པའི་ཕྱིར་མི་འོང་གི་འབྲས་བུ་
གསུམ་མཐོང་ལམ་ཁོ་ན་ལ་བརྟེན་ནས་ཐོབ་སྟེ། དེ་ཉན་ཐོས་ཀྱི་ལམ་རྗེས་བཟོད་ཁོ་ན་
ལ་བརྟེན་ནས་ཐོབ་པའི་ཕྱིར། འབྲས་བུ་རིམ་གྱིས་པའི་ཕྱིར་འོང་(༩ན)དང༌། དེ་འདྲའི་
ཕྱིར་མི་འོང་གི་འབྲས་བུ་གཉིས་སྒོམ་ལམ་ལ་བརྟེན་ནས་ཐོབ་པ་ཡོད་དེ། ལྷག་མཐོང་
ཤས་ཆེར་སྤྱོད་པའི་གང་ཟག་གི་དབང་དུ་བྱས་ན་དང་པོ་དེ་འདོད་ཉོན་དྲུག་པའི་དངོས་
གཉེན་བར་ཆད་མེད་ལམ་དང་། གཉིས་པ་དེ་འདོད་ཉོན་དགུ་པའི་དངོས་གཉེན་བར་
ཆད་མེད་ལམ་ལ་བརྟེན་ནས་ཐོབ་པའི་ཕྱིར། དེ་གཉིས་པོ་འཇིག་རྟེན་པའི་ལམ་ལ་
བརྟེན་ནས་དངོས་སུ་ཐོབ་པ་ཡོད་དེ། ཞི་གནས་ཤས་ཆེར་སྤྱོད་པའི་གང་ཟག་གི་དབང་
དུ་བྱས་ན། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་པའི་ཞི་རགས་ཀྱི་རྣམ་པ་
ཅན་གྱི་ལམ་ཁོ་ན་ལ་བརྟེན་ནས་དངོས་སུ་ཐོབ་པའི་དེ་གཉིས་ཡོད་པའི་ཕྱིར། ཉན་ཐོས་
དགྲ་བཅོམ་པའི་འབྲས་བུ་སྒོམ་ལམ་ཁོ་ན་ལ་བརྟེན་ནས་ཐོབ་སྟེ། དེ་སྲིད་ཉོན་དགུ་
པའི་དངོས་གཉེན་བར་ཆད་མེད་ལམ་ལ་བརྟེན་ནས་ཐོབ་པའི་ཕྱིར། གསུམ་པ་རྒྱུན་
ཞུགས་དང་ཕྱིར་འོང་གི་འབྲས་བུ་འདོད་པའི་རྟེན་ལ་མངོན་དུ་བྱེད་དེ། ཁམས་གོང་
- 260 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མའི་རྟེན་ལ་དེ་གཉིས་གསར་དུ་སྐྱེ་བ་མེད་པའི་ཕྱིར། ཁམས་གོང་མའི་རྟེན་ཅན་གྱི་རྒྱུན་
ཞུགས་ཞུགས་པ་དང་ཕྱིར་འོང་ཞུགས་པ་མེད་པའི་ཕྱིར། ཕྱིར་མི་འོང་གི་འབྲས་བུ་དེ་
འདོད་པའི་རྟེན་ལ་ཐོབ་སྟེ། ཁམས་གོང་གི་རྟེན་ལ་དེ་གསར་དུ་ཐོབ་པ་མེད་པའི་ཕྱིར།
དེའི་རྟེན་ལ་འབྲས་བུ་རིམ་གྱིས་པའི་དེ་ཐོབ་པ་ཡང་མེད། འབྲས་བུ་ཐོད་རྒལ་པའི་
དེ་ཐོབ་པ་ཡང་མེད་པའི་ཕྱིར། དང་པོ་གྲུབ་སྟེ། དེ་འདྲའི་ཕྱིར་མི་འོང་ཞུགས་པ་ཡིན་ན།
བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར། གཉིས་པ་གྲུབ་སྟེ། འབྲས་
བུ་ཐོད་རྒལ་པའི་ཕྱིར་མི་འོང་གི་འབྲས་བུ་དངོས་སུ་གསར་དུ་ཐོབ་པའི་ལུས་རྟེན་ཅན་
གྱི་གང་ཟག་ཡིན་ན། མཐོང་ལམ་གསར་དུ་སྐྱེ་བའི་ལུས་རྟེན་ཅན་དང་ཚེ་གཅིག་གིས་
བསྡུས་པའི་གང་ཟག་ཡིན་དགོས། ཁམས་གོང་གི་རྟེན་ལ་མཐོང་ལམ་དངོས་སུ་གསར་
དུ་སྐྱེ་བ་མེད་པའི་ཕྱིར། ཉན་ཐོས་དགྲ་བཅོམ་པའི་འབྲས་བུ་འདོད་པའི་རྟེན་ལ་ཐོབ་པ་
ཡོད་དེ། སྤང་བྱ་ཅིག་ཅར་པའི་རྒྱུན་ཞུགས་ཀྱིས་འདོད་པའི་རྟེན་ལ་མངོན་དུ་བྱེད་པའི་
ཕྱིར། དེ་གཟུགས་ཀྱི་རྟེན་ལ་མངོན་དུ་བྱེད་པ་ཡོད་དེ། གཟུགས་སུ་ཉེར་འགྲོའི་ཕྱིར་མི་
འོང་བར་འདའ་བ་སོགས་ལྔ་པོ་དེས་འདོད་པའི་ཁམས་འདིར་(༩བ)བརྩམས་ནས་
གཟུགས་ཀྱི་ཁམས་སུ་མཐར་ཕྱིན་པར་བྱེད་པ་ལུང་ལས་འབྱུང་བའི་ཕྱིར། གཟུགས་
མེད་ཀྱི་རྟེན་ལ་དེ་མངོན་དུ་བྱེད་པ་ཡོད་དེ། གཟུགས་མེད་ཉེར་འགྲོའི་ཕྱིར་མི་འོང་
རྣམས་ཀྱིས་གཟུགས་མེད་ཀྱི་རྟེན་ལ་དེ་མངོན་དུ་བྱེད་པའི་ཕྱིར་ཏེ། མཛོད་ལས། འདོད་
པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །མི་སྐྱོ་ལུང་ལས་
འདིར་རྩོམ་ཞིང་། །དེར་མཐར་ཕྱིན་ཅེས་འབྱུང་ཕྱིར་རོ། །ཞེས་གསུངས་པའི་ཕྱིར། །
ཁོ་ན་རེ། དགེ་སྦྱོང་ཚུལ་གྱི་འབྲས་བུ་དེ་འདུས་མ་བྱས་སུ་ཐལ། འགོག་བདེན་དེ་
དེ་ཡིན་པའི་ཕྱིར། འདོད་མི་ནུས་ཏེ། དགེ་སྦྱོང་ཚུལ་དེ་རང་གི་འབྲས་བུ་སྐྱེད་བྱེད་ཡིན་
པའི་ཕྱིར། མ་གྲུབ་ན། དེ་ཆོས་ཅན། དེར་ཐལ། དངོས་པོ་ཡིན་པའི་ཕྱིར། ཟེར་ན་མ་
- 261 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁྱབ། ལྟོ་ལྡིར་བ་རྣམ་པར་འཇོག་བྱེད་ཀྱི་རྒྱུ་ཡིན་ཡང་དེའི་སྐྱེད་བྱེད་མིན་པ་དང༌། བུམ་
པ་རྣམ་པར་གཞག་བྱའི་འབྲས་བུ་ཡིན་ཀྱང་དེ་ལས་མ་སྐྱེས་པ་བཞིན་དུ། རྒྱུན་ཞུགས་
ལས་དངོས་སུ་སྐྱེས་པའི་ལམ་མ་ཞུགས་ཀྱི་གང་ཟག་དང་རྣམ་མཁྱེན་སོགས་དེའི་དངོས་
འབྲས་ཡིན་ཀྱང་དེའི་འབྲས་བུ་མིན་ལ། རྒྱུན་ཞུགས་ཀྱི་འབྲས་བུ་དེ་དེ་དང་དུས་མཉམ་
པས་དེའི་འབྲས་བུ་ཡིན་ཡང་དེ་ལས་མ་སྐྱེས་པའི་ཕྱིར། རོང་ཊིཀ་པས། དགེ་སྦྱོང་ཚུལ་
གྱི་འབྲས་བུ་ལ་བཞིར་འདུ་བ་ཡིན་ཏེ། སྤང་བྱ་ལ་མཐོང་སྤང་དང་སྒོམ་སྤང་གཉིས་སུ་
ཡོད་པས། དང་པོ་སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ་དང་། སྒོམ་སྤང་ལ་
འདོད་པའི་སྒོམ་སྤང་དང་ཁམས་གོང་གི་དེ་གཉིས་ལས། དང་པོ་ཕལ་ཆེར་སྤངས་པའི་
ཆ་ནས་ཕྱིར་འོང་། མ་ལུས་པར་སྤངས་པའི་ཆ་ནས་ཕྱིར་མི་འོང་གི་འབྲས་བུ། གཉིས་
པ། སྤངས་པའི་ཆ་ནས་ཉན་ཐོས་དགྲ་བཅོམ་པའི་འབྲས་བུར་བཞག་པའི་ཕྱིར། ཞེས་
གསུངས་པ་མི་འཐད་དེ། རྒྱུན་ཞུགས་ཀྱིས་མཐོང་སྤང་མ་སྤངས། ཕྱིར་མི་འོང་གིས་
འདོད་པའི་སྒོམ་སྤང་མ་སྤངས། ཉན་ཐོས་དགྲ་བཅོམ་པས་གོང་མའི་སྒོམ་སྤང་མ་སྤངས་
པའི་ཕྱིར། དར་ཊིཀ་གི་རྗེས་འབྲང་ཁ་ཅིག །འབྲས་བུ་རིམ་གྱིས་པའི་ཕྱིར་འོང་དང་།
ཕྱིར་མི་འོང་ལ་རིམ་བཞིན་འདོད་ཉོན་དྲུག་པ་དང༌། དགུ་པའི་ས་བོན་སྤངས་པས་ཁྱབ་
པར་འདོད་པ་མི་འཐད་དེ། འཇིག་རྟེན་ཞི་རགས་ཀྱི་རྣམ་པ་ཅན་གྱི་ལམ་ཁོ་ན་ལ་བརྟེན་
ནས་དངོས་སུ་ཐོབ་པའི་འབྲས་བུ་རིམ་གྱིས་པའི་(༡༠ན)ཕྱིར་འོང་དང་། དེ་འདྲའི་ཕྱིར་
མི་འོང་གཉིས་ཡོད་པ་གང་ཞིག །དེ་གཉིས་ཀས་དེ་ལྟར་མ་སྤངས་པའི་ཕྱིར། དང་པོ་
གྲུབ་སྟེ། རྣམ་བཤད་ལས། གལ་ཏེ་གང་ཟག་དེ་ཞི་གནས་ཤས་ཆེར་སྤྱོད་པ་ལ་གོམས་
པ་ཞིག་ཡིན་ན་འཇིག་རྟེན་ཞི་རགས་ཀྱི་རྣམ་པ་ཅན་གྱིས་ཐོབ་པར་བྱེད་དོ། །ཞེས་དང༌།
གསེར་ཕྲེང་ལས། དེའི་ཕྱིར་རིམ་གྱིས་པ་ཡིན་ན་ལམ་ཟག་མེད་ཀྱིས་སྤང་བྱ་སྤོང་བ་
དགོས་ཞེས་པ་ནི་ཞིབ་ཏུ་མ་བརྟགས་པའོ། །ཞེས་གསུངས་པའི་ཕྱིར།
- 262 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ཁོ་ན་རེ། དེ་འདྲའི་ཕྱིར་མི་འོང་གི་འབྲས་བུ་དེ་འཇིག་རྟེན་པའི་ལམ་ཁོ་ན་ལ་
བརྟེན་ནས་ཐོབ་པར་ཐལ། དེ་དེ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར་ན་མ་
ཁྱབ། འདོད་མི་ནུས་ཏེ། དེ་རང་ཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་བརྟེན་
ནས་ཐོབ་པའི་ཕྱིར། དེར་གྱུར་པའི་དགེ་སྦྱོང་ཚུལ་ལ་བརྟེན་ནས་ཐོབ་པའི་ཕྱིར་ཏེ།
དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་ན། དུ་བ་ཆོས་ཅན། རང་གི་དངོས་རྒྱུ་ཁོ་ན་
ལས་སྐྱེས་པར་ཐལ། དེ་ཁོ་ན་ལས་དངོས་སུ་སྐྱེས་པའི་ཕྱིར། ཁྱབ་པ་འགྲིག །ཁ་
ཅིག །འདོད་ཉོན་དགུ་པ་སྤངས་པའི་ཕྱིར་མི་འོང་ཡོད་པར་ཐལ། དེའི་དངོས་གཉེན་
བར་ཆད་མེད་ལམ་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་འབྲས་བུ་ཡོད་
པའི་ཕྱིར། རྟགས་ཁས། འདོད་མི་ནུས་ཏེ། སྤང་བྱ་རིམ་གྱིས་པའི་ཉན་ཐོས་སློབ་པ་
རྣམས་ཀྱིས་ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་
སྤོང་བའི་ཕྱིར། མ་གྲུབ་ན། འདོད་ཉོན་ཆུང་ངུའི་ཆུང་ངུའི་དངོས་གཉེན་དུ་གྱུར་པའི་
ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་གྱི་རྗེས་སུ་རང་དང་རྒྱུད་གཅིག་
ཏུ་གྱུར་པའི་བསམ་གཏན་དང་པོའི་ཉོན་མོངས་ཆེན་པོའི་ཆེན་པོའི་དངོས་གཉེན་དུ་གྱུར་
པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་སྐྱེ་བ་ཡོད་པར་ཐལ། མ་
གྲུབ་པ་དེའི་ཕྱིར། འདོད་ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་
པོའི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་སྒོམ་ལམ་བར་ཆད་མེད་
ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། འདོད་པ་གང་ཞིག །དང་པོ་དེ་ཉན་ཐོས་ཀྱི་
སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་ཡིན། གཉིས་པ་དེ་ཆུང་(༡༡བ)ངུའི་ཆུང་
དུ་ཡིན་པའི་ཕྱིར། དང་པོ་མ་གྲུབ་ན། འདོད་ཉོན་ཆུང་ངུའི་ཆུང་ངུ་ཆོས་ཅན། ཁྱོད་ཀྱི་
དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་དེ་དེ་
ཡིན་པར་ཐལ། ཁྱོད་ཀྱི་དངོས་གཉེན་དུ་གྱུར་པའི་དེ་ཡོད་པ་གང་ཞིག །ཁྱོད་སྒོམ་སྤང་
- 263 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཉོན་མོངས་ཆུང་ངུའི་ཆུང་ངུ་ཡིན་པའི་ཕྱིར་ཏེ། ཆོས་ཅན་དེ་དང་གཅིག་ཡིན་པའི་ཕྱིར།
ཁྱབ་སྟེ། འདོད་པའི་མཐོང་སྤང་ཉོན་མོངས་ལ་ཆུང་འབྲིང་ཆེན་པོ་དགུའི་དབྱེ་བ་མི་
འཐད་པའི་ཕྱིར། རྩ་རྟགས་གཉིས་པ་ལ་དེས་རིགས་འགྲེ །རྩ་བར་འདོད་ན། ཉན་ཐོས་
ཀྱི་སྒོམ་ལམ་རྡོ་རྗེ་ལྟ་བུའི་ཏིང་ངེ་འཛིན་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་
ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། འདོད་
པའི་ཕྱིར་ན་མ་ཁྱབ་སྟེ། ཉན་ཐོས་ལ་དེ་ཡོད་པར་ཐལ། འཇིག་རྟེན་པའི་སྒོམ་ལམ་བར་
ཆད་མེད་ལམ་ལ་དེ་ལྟར་ཡོད་པའི་ཕྱིར་ཏེ། འཇིག་རྟེན་པའི་བར་ཆད་མེད་ལམ་ལ་དེ་
ལྟར་ཡོད་པའི་ཕྱིར་ཏེ། བསམ་གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་
ཀྱིས་བསྡུས་པའི་འཇིག་རྟེན་པའི་བར་ཆད་མེད་ལམ་གྱི་རྗེས་སུ་བསམ་གཏན་གཉིས་
པའི་ཉེར་བསྡོགས་རབ་ཏུ་དབེན་པ་ཡིད་བྱེད་ཀྱིས་བསྡུས་པའི་འཇིག་རྟེན་པའི་བར་
ཆད་མེད་ལམ་སྐྱེ་བ་ཡོད་པ་གང་ཞིག །དང་པོ་དེ་ཡིན་ན། འཇིག་རྟེན་པའི་བར་ཆད་
མེད་ལམ་ཆེན་པོ་ཡིན་དགོས། གཉིས་པ་དེ་ཡིན་ན། དེ་ཆུང་ངུ་ཡིན་དགོས་པའི་ཕྱིར། །
ཁོ་ན་རེ། ཉན་ཐོས་དགྲ་བཅོམ་པའི་འབྲས་བུ་ཐོབ་པ་ལ་ཉན་ཐོས་ཀྱི་སྒོམ་ལམ་
རྣམ་གྲོལ་ལམ་ཆེན་པོའི་ཆེན་པོ་ཐོབ་པ་སྔོན་དུ་འགྲོ་དགོས་པར་ཐལ། དེ་ཡོད་པའི་
ཕྱིར་ན་མ་ཁྱབ། དེར་ཐལ། འདོད་ཉོན་དགུ་པ་སྤངས་པའི་ཉན་ཐོས་ཀྱི་སྒོམ་ལམ་རྣམ་
གྲོལ་ལམ་ཡོད་པའི་ཕྱིར། དེ་སྤངས་པའི་ཕྱིར་མི་འོང་ཡོད་པའི་ཕྱིར། རྩ་བར་འདོད་མི་
ནུས་ཏེ། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པས་དེ་ཐོབ་མ་མྱོང་བའི་ཕྱིར།
བསམ་གཏན་དང་པོའི་ཉེར་བསྡོགས་དང་དངོས་གཞི་སྦྱོར། ཁོ་ན་རེ། འཇིག་རྟེན་པའི་
ལམ་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་འབྲས་བུ་མེད་དེ། འཕགས་རྒྱུད་
ལ་འཇིག་རྟེན་པའི་ལམ་མེད་པའི་ཕྱིར། འཕགས་རྒྱུད་ཀྱི་ལམ་ཡིན་ན། འདས་ལམ་
ཡིན་དགོས་པའི་ཕྱིར་ན་(༡༡ན)མ་ཁྱབ། གཞན་ཡང་། ཟག་བཅས་ཀྱི་ལམ་ཡིན་ན།
- 264 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
འཇིག་རྟེན་པའི་ལམ་ཡིན་དགོས་པ་དང་། སློབ་པའི་རྒྱུད་ཀྱི་རྗེས་ཐོབ་ཡེ་ཤེས་ཡིན་ན་
འཇིག་རྟེན་པའི་ལམ་ཡིན་དགོས་པའི་ཕྱིར། དེར་ཐལ། འཕགས་རྒྱུད་ལ་དེ་ཡོད་པའི་
ཕྱིར་ན་མ་ཁྱབ། འདོད་ན། ཟག་མེད་ཀྱི་ལམ་ཡིན་ན། འདས་ལམ་ཡིན་པས་ཁྱབ་པ་
དང༌། མཉམ་གཞག་ཡེ་ཤེས་ཡིན་ན། འདས་ལམ་ཡིན་དགོས་པར་ཐལ་ལོ། །འདོད་
ན། དམན་ལམ་སྔོན་དུ་མ་སོང་བའི་བྱང་སེམས་སྦྱོར་ལམ་པའི་རྒྱུད་ཀྱི་གཞན་སེམས་
ཤེས་པའི་མངོན་ཤེས་དང་། དེའི་རྒྱུད་ཀྱི་མཉམ་གཞག་ཡེ་ཤེས་ཆོས་ཅན། དེར་ཐལ།
དེའི་ཕྱིར། འཕགས་རྒྱུད་ལ་དོན་དམ་སེམས་བསྐྱེད་མེད་པར་ཐལ། འཕགས་རྒྱུད་ཀྱི་
སེམས་བསྐྱེད་ཡིན་ན། ཀུན་རྫོབ་སེམས་བསྐྱེད་ཡིན་དགོས་པའི་ཕྱིར་དང་། འཕགས་
རྒྱུད་ལ་རྣམ་དག་སྒོམ་ལམ་མེད་པར་ཐལ། འཕགས་རྒྱུད་ཀྱི་སྒོམ་ལམ་ཡིན་ན། རྣམ་
དག་མ་ཡིན་དགོས་པའི་ཕྱིར། ཁྱབ་པ་སོང་། གཞན་ཡང་། མཛོད་ལས། འཇིག་རྟེན་
པ་ཡི་དགེ་བ་ནི། །དག་པ་དེ་ནི་དེས་མྱོང་བྱ། །ཞེས་དང་། འཕགས་ལ་བྲལ་བའི་ཐོབ་
རྣམ་གཉིས། །ཞེས་གསུངས་པ་མི་འཐད་པར་ཐལ། འཕགས་རྒྱུད་ལ་འཇིག་རྟེན་པའི་
དགེ་བ་དང་། འཇིག་རྟེན་པའི་ལམ་གྱིས་ཐོབ་པ་ཟག་བཅས་ཟག་མེད་མེད་པའི་ཕྱིར།
ཁོ་ན་རེ། འཇིག་རྟེན་པའི་ལམ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་
རྒྱུད་ཀྱི་འཇིག་རྟེན་པའི་རྣམ་གྲོལ་ལམ་དེ་ཕྱིར་མི་འོང་གི་འབྲས་བུ་ཡིན་པར་ཐལ། དེ་
ཡོད་པའི་ཕྱིར་ན་མ་ཁྱབ། འདོད་ན། དེ་ཆོས་ཅན། རྣམ་གྲོལ་ལམ་དུ་ཐལ་ལོ། །འདོད་
ན། འཇིག་རྟེན་པའི་རྣམ་གྲོལ་ལམ་ཡིན་ན། རྣམ་གྲོལ་ལམ་ཡིན་དགོས་པར་ཐལ་ལོ། །
བཞི་པ་ནི། རྒྱུན་ཞུགས་དང་ཐོད་རྒལ་པའི་འབྲས་བུ་གཉིས་དང་གསུམ་པོ་དེ་བཅུ་
དྲུག་པ་ལམ་རྗེས་ཤེས་ཐོབ་པ་དང་དུས་མཉམ་དུ་ཐོབ་པས་ཁྱབ་ལ། དེ་ཡང་མཐོང་
ལམ་གྱི་སྔ་རོལ་ཏུ་འདོད་པའི་སྒོམ་སྤངས་ཉོན་མོངས་དྲུག་པ་དང་དགུ་པ་རིམ་ཅན་དུ་
ངེས་པར་སྤངས་པ་གཅིག་གིས་བཅུ་དྲུག་པ་ལམ་རྗེས་ཤེས་ཐོབ་པ་དང་དུས་མཉམ་དུ་
- 265 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རིམ་པ་ལྟར་ཕྱིར་འོང་དང་ཕྱིར་མི་(༡༡བ)འོང་ཐོབ་ལ། ལྔ་པ་མན་ཆད་ཙམ་སྤངས་ཀྱང་
དེ་དང་དུས་མཉམ་དུ་ཕྱིར་འོང་མི་ཐོབ་སྟེ། དེ་དང་དུས་མཉམ་དུ་རྒྱུན་ཞུགས་ཐོབ་པའི་
ཕྱིར། འབྲས་བུ་རིམ་གྱིས་པའི་ཕྱིར་འོང་དང་དེའི་ཕྱིར་མི་འོང་གི་འབྲས་བུ་གཉིས་རིམ་
པ་ལྟར་འདོད་ཉོན་དྲུག་པ་དང་། དགུ་པ་སྤངས་པ་དང་དུས་མཉམ་དུ་དེ་གཉིས་སོ་
སོར་ཐོབ་ལ། རིམ་གྱིས་པ་ལ་མཐོང་ལམ་གྱི་སྔ་རོལ་ཏུ་འདོད་ཉོན་གཅིག་སྤངས་པ་
ནས་ལྔ་པའི་བར་ལ་ཆགས་བྲལ་བྱས་པ་སྲིད་ཀྱང་དྲུག་པ་དང་དགུ་པ་ལ་ཆགས་བྲལ་བྱས་
པ་མེད་དེ། དེས་དེ་གཉིས་བཅུ་དྲུག་པ་ལམ་རྗེས་ཤེས་ཀྱི་རྗེས་སུ་སྤོང་བའི་ཕྱིར་རོ། །
དེ་ལ་གནས་པའི་གང་ཟག་གི་རྣམ་གཞག་སྤྱིར་བཤད་པ། །
༈ གཉིས་པ་དེ་ལ་གནས་པའི་གང་ཟག་གི་རྣམ་གཞག་སྤྱིར་བཤད་པ་དང་། སོ་
སོར་བཤད་པ་གཉིས་ལས། དང་པོ་ལ། དགེ་འདུན་གྱི་གྲངས། བརྡ་སྦྱོར་བའི་ཚུལ།
ཞུགས་གནས་གང་ལ་གང་བཞག་པའོ། །དང་པོ་ལ། འདིར་བསྟན་མཚོན་བྱེད་དཔེའི་
དགེ་འདུན་ལ་སྐྱེས་བུ་ཟུང་བཞི་གང་ཟག་ཡ་བརྒྱད་དུ་ཡོད་དེ། རྒྱུན་ཞུགས་ཞུགས་
འབྲས། ཕྱིར་འོང་ཞུགས་འབྲས། ཕྱིར་མི་འོང་ཞུགས་འབྲས། དགྲ་བཅོམ་ཞུགས་
འབྲས་རྣམས་སུ་ཡོད་པའི་ཕྱིར། མཛོད་ལྟར་ན་བརྒྱད་ཀ་ལ་འཕགས་པས་ཁྱབ་སྟེ།
རྒྱུན་ཞུགས་ཞུགས་པ་རྟོགས་པ་དམའ་ཤོས་ཡིན་ཀྱང་མཐོང་ལམ་སྡུག་བསྔལ་ཆོས་བཟོད་
ཚུན་ལ་གནས་པར་བཤད་པའི་ཕྱིར་དང་། ཐོད་རྒལ་པའི་ཞུགས་པ་གཉིས་མཐོང་ལམ་
པ་དང་། མཐར་གྱིས་པའི་ཞུགས་པ་གསུམ་སྒོམ་ལམ་པ་དང་། འབྲས་གནས་དང་པོ་
གསུམ་ལ་སྒོམ་ལམ་པས་ཁྱབ་པའི་ཕྱིར་ཏེ། བཅུ་དྲུག་པ་ལམ་རྗེས་ཤེས་སྒོམ་ལམ་ཡིན་
པའི་ཕྱིར། ཀུན་བཏུས་ལྟར་ན་རྒྱུན་ཞུགས་ཞུགས་པ་དང་ཐོད་རྒལ་བའི་ཞུགས་པ་
གཉིས་ལ་སྦྱོར་ལམ་པ་ཡང་ཡོད་ལ། རྒྱུན་ཞུགས་དང་ཐོད་རྒལ་བའི་འབྲས་གནས་
- 266 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
གཉིས་ལ་མཐོང་ལམ་པ་ཡོད་དེ། བཅུ་དྲུག་པ་ལམ་རྗེས་ཤེས་མཐོང་ལམ་ཡིན་པའི་
ཕྱིར། གཉིས་པ་ལ། འབྲས་བུ་ཐོད་རྒལ་པ། ཆགས་བྲལ་སྔོན་སོང་
། འབྲས་བུ་རིམ་
གྱིས་པ། སྤང་བྱ་རིམ་གྱིས་པ། སྤང་བྱ་ཅིག་ཅར་པ་དང་ལྔ་ལས། དང་པོ་ནི། འབྲས་
བུ་ཐོད་རྒལ་པ་ཞེས་བརྗོད་པའི་རྒྱུ་མཚན་ཡོད་དེ། (༡༢ན)རྒྱུན་ཞུགས་ཀྱི་འབྲས་བུ་
མངོན་དུ་མ་བྱས་པར་འབྲས་བུ་ཕྱི་མ་གསུམ་པོ་གང་རུང་མངོན་དུ་བྱས་སམ་བྱེད་པའི་
ཉན་ཐོས་ཡིན་པས་ན་དེ་ལྟར་བརྗོད་པའི་ཕྱིར། དེ་ཡང་སྒྲ་བཤད་པ་ཙམ་ཡིན་པས་ཁྱབ་
པ་འཛིན་པ་མ་ཡིན་ནོ། །གཉིས་པ་ནི། མཐོང་ལམ་གྱི་སྔ་རོལ་ཏུ་འདོད་ཉོན་ལ་ཆགས་
བྲལ་བྱས་པའི་ཉན་ཐོས་ཡིན་པས་ན། ཆགས་བྲལ་སྔོན་སོང་ཞེས་བྱའོ། །གསུམ་པ་ནི།།
འབྲས་བུ་བཞི་རིམ་གྱིས་མངོན་དུ་བྱས་སམ་བྱེད་པར་འགྱུར་བའི་ཉན་ཐོས་ཡིན་པས་
ན་འབྲས་བུ་རིམ་གྱིས་པ་ཞེས་བྱའོ། །བཞི་པ་ནི། ཁམས་གསུམ་གྱི་སྒོམ་སྤང་ཉོན་
མོངས་ཆུང་ངུའི་ཆུང་ངུ་དགུ་རིམ་གྱིས་སྤོང་བའི་ཉན་ཐོས་ཡིན་པས་ན་སྤང་བྱ་རིམ་གྱིས་
པ་ཞེས་བྱའོ། །ལྔ་པ་ནི། དེ་དགུ་ཅིག་ཅར་དུ་སྤོང་བའི་ཉན་ཐོས་ཡིན་པས་ན་དེ་སྐད་
ཅེས་བྱའོ། །དེས་ན་སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་གང་ཞིག །
རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་འབྲས་བུ་ཐ་མ་གསུམ་པོ་གང་རུང་མངོན་
དུ་བྱས་སམ་བྱེད་པར་འགྱུར་བ་གང་རུང་ཡང་ཡིན། རང་ཡིན་པའམ་རང་གི་ནང་ཚན་
དུ་གྱུར་པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་འོང་དང་། ཕྱིར་འོང་གི་
རྟོགས་པ་སྔོན་དུ་སོང་བའི་ཕྱིར་མི་འོང་དང༌། ཕྱིར་མི་འོང་གི་རྟོགས་པ་སྔོན་དུ་སོང་
བའི་དགྲ་བཅོམ་གང་རུང་མེད་པ་ཡང་ཡིན་པའི་གཞི་མཐུན་པར་དམིགས་པ། ཐོད་
རྒལ་པའི་ཉན་ཐོས་ཀྱི་དགེ་འདུན་གྱི་མཚན་ཉིད། ཐོད་རྒལ་བའི་ཉན་ཐོས་གང་ཞིག །
མཐོང་ལམ་གྱི་སྔ་རོལ་ཏུ་འདོད་ཉོན་ལ་ཆགས་བྲལ་བྱས་པ། ཆགས་བྲལ་སྔོན་སོང་གི་
ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག །འབྲས་བུ་བཞི་རིམ་གྱིས་མངོན་
- 267 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དུ་བྱེད་པར་འགྱུར་བ་དང་བྱས་པ་གང་རུང་གི་རིགས་ཅན། རིམ་གྱིས་པའི་ཉན་ཐོས་ཀྱི་
དགེ་འདུན་གྱི་མཚན་ཉིད། དེ་གང་ཞིག །ཁམས་གསུམ་གྱི་སྒོམ་སྤང་ཉོན་མོངས་ཆུང་
ངུའི་ཆུང་ངུ་དགུ་ཅིག་ཅར་དུ་སྤངས་པའམ་སྤོང་བའི་རིགས་ཅན་གང་རུང་དེ། སྤང་བྱ་
ཅིག་ཅར་པའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག །དེ་དགུ་རིམ་གྱིས་
སྤངས་པའམ་སྤོང་བའི་རིགས་ཅན་གང་རུང་དེ། སྤང་བྱ་རིམ་གྱིས་(༡༢བ)པའི་ཉན་
ཐོས་ཀྱི་དགེ་འདུན་གྱི་མཚན་ཉིད། དེས་ན་ཅིག་ཅར་བ་ལ་སྤང་བྱ་ཅིག་ཅར་པས་ཁྱབ།
རིམ་གྱིས་པ་ལ་སྤང་བྱ་རིམ་གྱིས་པས་ཁྱབ་བོ། །
གསུམ་པ་འབྲས་བུ་ཐོད་རྒལ་པའི་རྒྱུན་ཞུགས་མི་འཇོག་སྟེ། རྒྱུན་ཞུགས་ཀྱི་འབྲས་
བུ་དེ་འབྲས་བུ་བཞིའི་ཐོག་མ་ཡིན་པས་དེའི་སྔ་རོལ་ཏུ་ཐོད་རྒལ་པའི་འབྲས་བུ་གཞན་
མེད་པའི་ཕྱིར། དེ་ལ་འབྲས་བུ་བར་པ་གཉིས་བཞག་ཏུ་ཡོད་དེ། རྒྱུན་ཞུགས་ཀྱི་རྟོགས་
པ་སྔོན་དུ་མ་སོང་བའི་ཕྱིར་འོང་ཡོད་པ་གང་ཞིག །རྒྱུན་ཞུགས་དང་ཕྱིར་འོང་གི་རྟོགས་
པ་སྔོན་དུ་མ་སོང་བའི་ཕྱིར་མི་འོང་ཡང་ཡོད་པའི་ཕྱིར། འབྲས་བུ་ཐོད་རྒལ་པའི་དགྲ་
བཅོམ་མེད་དེ། དགྲ་བཅོམ་པའི་འབྲས་བུ་དེ་འབྲས་བུ་བཞིའི་ཐ་མ་ཡིན་པས་དེ་ཐོབ་པ་
ལ་འབྲས་བུ་དང་པོ་གསུམ་པོ་གང་རུང་གཅིག་ཐོབ་པ་སྔོན་དུ་འགྲོ་དགོས་པའི་ཕྱིར།
ཆགས་བྲལ་སྔོན་སོང་གི་རྒྱུན་ཞུགས་མེད་དེ། མཐོང་ལམ་གྱི་སྔ་རོལ་ཏུ་འཇིག་རྟེན་
པའི་ཞི་རགས་ཀྱི་རྣམ་པ་ཅན་གྱི་ལམ་གྱིས་རྒྱུན་ཞུགས་ཞུགས་པའི་སྤང་བྱའི་གཙོ་བོ་
ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་ཏུ་མཐོང་སྤང་ཀུན་སྦྱོར་གསུམ་
ལ་ཆགས་བྲལ་བྱེད་མི་ནུས་པའི་ཕྱིར། དེ་འདྲའི་ཕྱིར་འོང་མེད་དེ། ཆགས་བྲལ་སྔོན་
སོང་ཞེས་པའི་ཆགས་པ་དེ་སྤྱིར་འདོད་ཉོན་དང་ཁྱད་པར་དུ་འཇིག་རྟེན་པའི་སྒོམ་སྤང་
དུ་གྱུར་པའི་འདོད་པའི་འདོད་ཆགས་ལ་བྱེད་རིགས་པ་གང་ཞིག །མཐོང་ལམ་གྱི་སྔ་
རོལ་ཏུ་དེ་ལ་ཆགས་བྲལ་བྱས་པའི་ཕྱིར་འོང་མེད་པའི་ཕྱིར་ཏེ། དེའི་སྔ་རོལ་ཏུ་བསམ་
- 268 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
གཏན་གྱི་དངོས་གཞི་ཐོབ་པའི་ཕྱིར་འོང་མེད་པའི་ཕྱིར། དེ་ལྟར་ཡང་ཀུན་བཏུས་ཀྱི་ཊི་
ཀ་ལས། འདི་ལ་མཐོང་ལམ་གྱི་སྔ་རོལ་ཏུ་ཕལ་ཆེར་ལ་འདོད་ཆགས་དང་བྲལ་བ་དང་
སྒོམ་ལམ་གྱི་སྟོབས་ཀྱིས་ཐོབ་པ་གཉིས་ལས་སྔ་མ་ཆགས་བྲལ་སྔོན་སོང་དུ་འདོད་
པ་ནི་ཧ་ཅང་ཐལ་ཆེས་སོ། །ཞེས་གསུངས་པའི་ཕྱིར། དེ་འདྲའི་ཕྱིར་མི་འོང་ཡོད་དེ།
ཆགས་བྲལ་སྔོན་སོང་ཞེས་པའི་ཆགས་པ་དེ་བཤད་མ་ཐག་པ་ལྟར་ཡིན་པ་གང་ཞིག །
མཐོང་ལམ་གྱི་སྔ་རོལ་ཏུ་དེ་ལ་ཆགས་བྲལ་བྱས་པའི་ཕྱིར་མི་འོང་ཡོད་པའི་ཕྱིར། དེ་
འདྲའི་དགྲ་བཅོམ་མེད་དེ། མཐོང་ལམ་གྱི་སྔ་རོལ་ཏུ་དགྲ་བཅོམ་ཞུགས་པའི་སྤང་བྱའི་
གཙོ་བོ་ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་ཏུ་སྲིད་(༡༣ན)ཉོན་དགུ་
པ་སྤོང་མི་ནུས་པའི་ཕྱིར། འབྲས་བུ་རིམ་གྱིས་པའི་རྒྱུན་ཞུགས་ཡོད་དེ། འབྲས་བུ་ཕྱི་
མ་གསུམ་རིམ་གྱིས་མངོན་དུ་བྱེད་པའི་རྒྱུན་ཞུགས་ཡོད། དེ་ཡིན་ན་འབྲས་བུ་རིམ་
གྱིས་པ་ཡིན་དགོས་པའི་ཕྱིར། དེ་འདྲའི་ཕྱིར་འོང་ཡོད་དེ། རྒྱུན་ཞུགས་ཀྱི་རྟོགས་པ་
སྔོན་དུ་སོང་བའི་ཕྱིར་འོང་ཡོད། དེ་ཡིན་ན་དེ་ཡིན་དགོས་པའི་ཕྱིར། དེ་འདྲའི་ཕྱིར་མི་
འོང་ཡོད་དེ། རྒྱུན་ཞུགས་དང་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་ཡོད།
དེ་ཡིན་ན་དེ་ཡིན་དགོས་པའི་ཕྱིར། དེ་འདྲའི་དགྲ་བཅོམ་ཡོད་དེ། འབྲས་བུ་བཞི་རིམ་
གྱིས་མངོན་དུ་བྱས་པའི་ཉན་ཐོས་དགྲ་བཅོམ་ཡོད། དེ་ཡིན་ན་འབྲས་བུ་རིམ་གྱིས་པ་
ཡིན་དགོས་པའི་ཕྱིར། སྤང་བྱ་རིམ་གྱིས་པའི་རྒྱུན་ཞུགས་ཡོད་དེ། ཁམས་གསུམ་གྱི་
སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་རིམ་གྱིས་སྤོང་བའི་རྒྱུན་ཞུགས་ཡོད་པའི་ཕྱིར།
ཕྱིར་འོང་དང་ཕྱིར་མི་འོང་གང་རུང་ཡིན་ན། སྤང་བྱ་རིམ་གྱིས་པ་ཡིན་དགོས་ཏེ། འདོད་
ཉོན་དྲུག་པ་དང་སྲིད་ཉོན་དྲུག་པ་ཅིག་ཅར་དུ་སྤོང་བའི་ཕྱིར་འོང་ཡང་མེད། འདོད་ཉོན་
དགུ་པ་དང་སྲིད་ཉོན་དགུ་པ་ཅིག་ཅར་དུ་སྤོང་བའི་ཕྱིར་མི་འོང་ཡང་མེད་པའི་ཕྱིར་ཏེ།
རྣམ་བཤད་ལས། འབྲས་བུ་བར་པ་གཉིས་ལ་ཅིག་ཅར་པ་བཞག་དུ་མི་རུང་སྟེ། འདོད་
269 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཉོན་དྲུག་པ་སྤོང་བའི་ཚེ་སྲིད་ཉོན་དྲུག་པ་དང་། དེ་དགུ་པ་སྤོང་བའི་ཚེ་སྲིད་ཉོན་དགུ་
པ་སྤོང་བ་མི་སྲིད་པས་འབྲས་བུ་དང་པོ་དང་ཐ་མ་ཁོ་ན་ལ་བཞག་གོ །ཞེས་གསུངས་
པའི་ཕྱིར། དེ་འདྲའི་དགྲ་བཅོམ་ཡོད་དེ། དེ་དགུ་རིམ་གྱིས་སྤངས་པའི་ཉན་ཐོས་དགྲ་
བཅོམ་ཡོད་པའི་ཕྱིར། སྤང་བྱ་ཅིག་ཅར་པའི་རྒྱུན་ཞུགས་ཡོད་དེ། དེ་དགུ་ཅིག་ཅར་དུ་
སྤོང་བའི་རྒྱུན་ཞུགས་ཡོད་པའི་ཕྱིར། དེ་འདྲའི་དགྲ་བཅོམ་ཡོད་དེ། དེ་དགུ་ཅིག་ཅར་
དུ་སྤངས་པའི་ཉན་ཐོས་དགྲ་བཅོམ་ཡོད་པའི་ཕྱིར། །
ཁ་ཅིག །སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་ཀྱི་དགེ་འདུན་
གང་ཞིག །རྒྱུན་ཞུགས་ཀྱི་འབྲས་བུ་ཐོབ་པའི་རྗེས་སུ་ཕྱི་མ་གསུམ་པོ་གང་རུང་མངོན་
དུ་བྱས་སམ་བྱེད་པ། རིམ་གྱིས་པའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་
ཞིག །རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་ཕྱི་(༡༣བ)མ་གསུམ་པོ་གང་རུང་
མངོན་དུ་བྱས་སམ་བྱེད་པ། ཐོད་རྒལ་པའི་ཉན་ཐོས་ཀྱི་དགེ་འདུན་གྱི་མཚན་ཉིད་དུ་
འདོད་པ་མི་འཐད་དེ། དང་པོ་ལ། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པ་དང་།
སྤང་བྱ་ཅིག་ཅར་པའི་རྒྱུན་ཞུགས་ལ་མ་ངེས་ལ། ཕྱི་མ་འབྲས་བུ་ཐོད་རྒལ་པའི་ཕྱིར་
འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་དང་། འབྲས་བུ་ཐོད་རྒལ་པའི་ཕྱིར་མི་
འོང་གི་རྟོགས་པ་སྔོན་དུ་སོང་བའི་ཉན་ཐོས་དགྲ་བཅོམ་པ་ལ་མ་ངེས་པའི་ཕྱིར། རོང་
ཊིཀ་པས། སྤང་བྱ་ཅིག་ཅར་པའི་ཉན་ཐོས་དགྲ་བཅོམ་པ་དེ་འབྲས་བུ་ཐོད་རྒལ་པ་ཡིན་
ཏེ། དེ་འབྲས་བུ་བར་པ་གཉིས་མངོན་དུ་མ་བྱས་པར་དགྲ་བཅོམ་པའི་འབྲས་བུ་མངོན་
དུ་བྱས་པའི་འབྲས་གནས་ཡིན་པའི་ཕྱིར། འབྲས་བུ་ཐོད་རྒལ་བའི་ཕྱིར་འོང་གི་རྟོགས་
པ་སྔོན་དུ་སོང་བའི་ཕྱིར་མི་འོང་དེ་འབྲས་བུ་རིམ་གྱིས་པ་ཡིན་ཏེ། དེ་འབྲས་བུ་བར་པ་
གཉིས་རིམ་གྱིས་མངོན་དུ་བྱས་པའི་འབྲས་གནས་ཡིན་པའི་ཕྱིར་ན་མི་འཐད་དེ། འབྲས་
བུ་རིམ་གྱིས་པ་ལ་འབྲས་བུ་བཞི་རིམ་གྱིས་མངོན་དུ་བྱས་སམ་བྱེད་པ་གང་རུང་གཅིག་
- 270 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
དགོས་པའི་ཕྱིར་ཏེ། མཛོད་འགྲེལ་ལས། འབྲས་བུ་བཞི་མཐར་གྱིས་ཐོབ་པའི་ཕྱིར་དེ་
སྐད་ཅེས་བྱའོ། །ཞེས་གསུངས་པའི་ཕྱིར། གཞན་ཡང་། སྤང་བྱ་ཅིག་ཅར་པའི་རྒྱུན་
ཞུགས་ཆོས་ཅན། འབྲས་བུ་ཐོད་རྒལ་པ་ཡིན་པར་ཐལ། འབྲས་བུ་བར་པ་གཉིས་
མངོན་དུ་མ་བྱས་པར་དགྲ་བཅོམ་པའི་འབྲས་བུ་མངོན་དུ་བྱེད་པའི་འབྲས་གནས་ཡིན་
པའི་ཕྱིར། ཁྱབ་པ་ཁས། གཞན་ཡང་། འབྲས་བུ་ཐོད་རྒལ་པའི་ཕྱིར་འོང་གི་རྟོགས་པ་
སྔོན་དུ་སོང་བའི་ཕྱིར་མི་འོང་དེ་འབྲས་བུ་རིམ་གྱིས་པའི་ཕྱིར་མི་འོང་ཡིན་པར་ཐལ།
འབྲས་བུ་རིམ་གྱིས་པ་ཡིན་པའི་ཕྱིར། འདོད་ན། དེ་འདྲའི་ཕྱིར་མི་འོང་ཞུགས་པ་དེ་
འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་ཡིན་པར་ཐལ་ལོ། །འདོད་ན། དེ་
འབྲས་བུ་རིམ་གྱིས་པ་ཡིན་པར་ཐལ་ལོ། །འདོད་མི་ནུས་ཏེ། འབྲས་བུ་ཐོད་རྒལ་པའི་
ཕྱིར་མི་འོང་ཞུགས་པ་དང་། འབྲས་བུ་རིམ་གྱིས་པའི་ཕྱིར་མི་འོང་ཞུགས་པ་གང་རུང་
མ་ཡིན་པའི་ཕྱིར་མི་འོང་གི་ཞུགས་པ་ཡིན་པའི་ཕྱིར། ཁ་ཅིག །སྦྱོར་ལམ་སྟན་གཅིག་
པའི་རྟོགས་པ་ཐོབ་པའི་ཉན་ཐོས་གང་ཞིག །(༡༤ན)མཐོང་ལམ་གྱི་སྔ་རོལ་ཏུ་རང་གི་
ཞུགས་པའི་སྤང་བྱའི་གཙོ་བོ་ལ་ཆགས་བྲལ་བྱས་པ་དེ། ཆགས་བྲལ་སྔོན་སོང་གི་ཉན་
ཐོས་ཀྱི་དགེ་འདུན་གྱི་མཚན་ཉིད། དེའི་སྔ་རོལ་ཏུ་རང་གི་སྤང་བྱའི་གཙོ་བོ་ལ། ཞེས་
སོགས་ཟེར་བ་མི་འཐད་དེ། འབྲས་བུ་ཐོད་རྒལ་པའི་ཕྱིར་འོང་ཆོས་ཅན། །མཚོན་བྱ་
དེར་ཐལ། མཚན་ཉིད་དང་པོ་དེ་ཡིན་པའི་ཕྱིར། གཉིས་པ་གྲུབ་སྟེ། དེའི་སྔ་རོལ་ཏུ་
འདོད་ཉོན་དྲུག་པ་ལ་ཆགས་བྲལ་བྱས་པ་གང་ཞིག །དེ་དེའི་ཞུགས་པའི་སྤང་བྱའི་གཙོ་
བོ་ཡིན་པའི་ཕྱིར། གཉིས་པ་ནི། ཆགས་བྲལ་སྔོན་སོང་གི་ཕྱིར་མི་འོང་ཆོས་ཅན།
མཚན་ཉིད་དེར་ཐལ། མཚོན་བྱ་དེ་ཡིན་པའི་ཕྱིར། འདོད་ན། དེའི་སྔ་རོལ་ཏུ་སྲིད་ཉོན་
དགུ་པ་ལ་ཆགས་བྲལ་བྱས་པ་ཡིན་པར་ཐལ། འདོད་པ་གང་ཞིག །དེ་དེའི་སྤང་བྱའི་
གཙོ་བོ་ཡིན་པའི་ཕྱིར། ཁ་ཅིག །དེའི་སྔ་རོལ་ཏུ་ཐ་མའི་ཆ་མཐུན་ལྔ་ལ་ཆགས་བྲལ་
- 271 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བྱས་ཟེར་བ་མི་འཐད་དེ། དེའི་སྔ་རོལ་ཏུ་མཐོང་སྤང་ཀུན་སྦྱོར་གསུམ་ལ་ཆགས་བྲལ་
བྱེད་མི་ནུས་པའི་ཕྱིར། །
གཉིས་པ་སོ་སོར་བཤད་པ་ལ། རྒྱུན་ཞུགས་ཞུགས་འབྲས། ཕྱིར་འོང་ཞུགས་འབྲས།
ཕྱིར་མི་འོང་ཞུགས་འབྲས། དགྲ་བཅོམ་ཞུགས་འབྲས་བཤད་པ་དང་བཞི་ལས། དང་པོ་ལ།
རྒྱུན་ཞུགས་ཞུགས་པ་བཤད་པ་དང་། རྒྱུན་ཞུགས་འབྲས་གནས་བཤད་པ་དང་གཉིས།
རྒྱུན་ཞུགས་ཞུགས་པ་བཤད་པ།
དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི།
ཞུགས་པ་བཞིའི་ནང་ཚན་གང་ཞིག །མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་
ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་པའི་ཕྱིར་དུ་བརྩོན་བཞིན་
པའི་སྦྱོར་བ་རྒྱུན་ཆགས་ལ་གནས་པ། རྒྱུན་ཞུགས་ཞུགས་པའི་མཚན་ཉིད། གཉིས་པ་
དེ་ལ་དབང་པོའི་སྒོ་ནས་རྒྱུན་ཞུགས་ཞུགས་པ་དབང་རྟུལ་དད་པའི་རྗེས་འབྲང་དང་།
དེ་དབང་རྣོན་ཆོས་ཀྱི་རྗེས་འབྲང་གཉིས་སུ་ཡོད་དེ། མཛོད་ལས། དབང་པོ་རྣོ་རྟུལ་དེ་
དག་ཏུ། །དད་དང་ཆོས་ཀྱི་རྗེས་འབྲང་བ། །ཞེས་གསུངས་པའི་ཕྱིར། གཞན་གྱིས་
བསྟན་པའི་རྗེས་སུ་འབྲངས་ཏེ་བདེན་པ་མངོན་པར་རྟོགས་པའི་ཕྱིར་དུ་བརྩོན་པའི་
རྒྱུན་ཞུགས་ཞུགས་པ་དེ་དང་པོ་དང་། རང་ཉིད་ཀྱིས་གསུང་རབ་ཀྱི་རྗེས་སུ་འབྲངས་
ཏེ་བདེན་པ་མངོན་(༡༤བ)པར་རྟོགས་ནུས་པའི་རྒྱུན་ཞུགས་ཞུགས་པ་དེ་གཉིས་པར་
འཇོག་སྟེ། ཀུན་བཏུས་ལས། དད་པའི་རྗེས་སུ་འབྲང་བ་གང་ཞེ་ན། གང་ཚོགས་
བསགས་པ་དབང་པོ་རྟུལ་པོ་ཕ་རོལ་གྱིས་བསྟན་པའི་རྗེས་སུ་འབྲངས་ནས་བདེན་པ་
མངོན་པར་རྟོགས་པར་བྱ་བའི་ཕྱིར་སྦྱོར་བའོ། །ཆོས་ཀྱི་རྗེས་སུ་འབྲང་བ་གང་ཞེ་ན།
གང་ཚོགས་བསགས་པ་དབང་པོ་རྣོན་པོ་བདག་ཉིད་ཀྱིས་བདེན་པའི་དབང་དུ་བྱས་
- 272 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
པའི་ཆོས་ཀྱི་རྗེས་སུ་འབྲངས་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་
བའོ། །ཞེས་གསུངས་པའི་ཕྱིར། དེ་ལ་སྤང་བྱ་སྤོང་ཚུལ་གྱི་སྒོ་ནས་དབྱེ་ན་སྤང་བྱ་ཅིག་
ཅར་པའི་རྒྱུན་ཞུགས་ཞུགས་པ་དང༌། སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་
གཉིས་ལས། རྒྱུན་ཞུགས་ཞུགས་པ་གང་ཞིག །ཁམས་གསུམ་གྱི་སྒོམ་སྤང་ཉོན་མོངས་
ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རིགས་ཅན། དང་པོའི་མཚན་ཉིད། དེ་གང་
ཞིག །དེ་དགུ་རིམ་ཅན་དུ་སྤོང་བའི་རིགས་ཅན། གཉིས་པའི་མཚན་ཉིད། རིགས་ཅན་
སྨོས་པ་ལ་དགོས་པ་ཡོད་དེ། ཉན་ཐོས་ཀྱི་སྒོམ་ལམ་མ་ཐོབ་བར་ཐེག་ཆེན་གྱི་ལམ་དུ་
འཇུག་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་དེ་བསྡུ་བར་བྱ་བའི་
ཆེད་ཡིན་པའི་ཕྱིར། དེས་དེ་དགུ་ཅིག་ཅར་དུ་སྤོང་བའི་ཕྱིར། དེས་དེ་དགུ་ཐེག་ཆེན་
ལམ་དུ་ཅིག་ཅར་དུ་སྤོང་བའི་ཕྱིར་ཏེ། དེ་ཡོད་པའི་ཕྱིར་ཏེ། མདོ་སྡེའི་རྒྱན་ལས།
ཉན་ཐོས་མ་ངེས་རྣམ་གཉིས་ཏེ། །ཐེག་དོན་མཐོང་དང་མ་མཐོང་དང༌། །དོན་མཐོང་
འདོད་ཆགས་བྲལ་བ་དང་། །འདོད་ཆགས་བྲལ་མིན་འདིར་དམན་པའོ། །ཞེས་གསུངས་
པའི་ཕྱིར། དེ་ལ་སྤངས་པའི་སྒོ་ནས་འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་
ཞུགས་ཞུགས་པ་དང་། འདོད་ཉོན་དང་པོ་ཙམ་སྤངས་པའི་རྒྱུན་ཞུགས་ཞུགས་པ་ནས།
འདོད་ཉོན་ལྔ་པ་སྤངས་པའི་དེའི་བར་དྲུག་ཡོད། དེ་ཡིན་ན། འདོད་ཉོན་དྲུག་པ་མ་
སྤངས་པས་ཁྱབ་སྟེ། མཛོད་ལས། སྒོམ་པས་སྤང་བྱ་མ་སྤངས་ན། །འབྲས་བུ་དང་པོ་
ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །ཞེས་གསུངས་པའི་ཕྱིར། དེ་ལ་སྐྱེ་
བ་ལེན་ཚུལ་གྱི་སྒོ་ནས་འདོད་པར་ལས་ཉོན་གྱིས་སྐྱེ་བ་གཅིག་ཀྱང་མི་ལེན་པ་ནས།
འདོད་པར་སྐྱེ་བ་བདུན་ལེན་པའི་བར་དུ་ཡོད་དོ། །གསུམ་པ་ས་མཚམས་ནི་(༡༥ན)སྦྱོར་
ལམ་སྟན་གཅིག་པ་ནས་ལམ་རྗེས་བཟོད་ཀྱི་བར་དུ་ཡོད་དེ། ཀུན་བཏུས་ལས། རྒྱུན་
དུ་ཞུགས་པའི་འབྲས་བུ་ལ་འཇུག་པ་གང་ཞེ་ན། གང་ངེས་པར་འབྱེད་པའི་ཆ་དང་
-273 -



OA)
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མཐུན་པ་ལ་མཐོང་བའི་ལམ་གྱི་སེམས་ཀྱིས་སྐད་ཅིག་མ་བཅོ་ལྔ་ལ་གནས་པའི་གང་
ཟག་གོ །ཞེས་དང་། རྒྱལ་པོ་སྲས་སུ། ངེས་པར་འབྱེད་པའི་ཆ་དང་མཐུན་པ་སྟན་
གཅིག་པ་ནས་བཟུང་སྟེ་དང་པོའི་འབྲས་བུའི་བར་དུའོ། །ཞེས་དང་། རྣམ་བཤད་ལས།
ས་མཚམས་སྦྱོར་ལམ་སྟན་གཅིག་པ་ནས། རྒྱུན་ཞུགས་ཀྱི་འབྲས་བུས་བསྡུས་པའི་རྣམ་
གྲོལ་ལམ་མ་ཐོབ་པའི་བར་ཚུན་ཆད་དུ། ཞེས་དང་། བློ་གསལ་བགྲོད་པའི་ཐེམ་སྐས་
ལས། དེ་ལྟར་ན་ལུགས་དེ་གཉིས་ཀ་འཐད་པར་མི་རིགས་ཏེ། དཔྱད་པར་བྱ་བའི་གཞི་
རྒྱུན་དུ་ཞུགས་པ་གཅིག་ཉིད་ཀྱི་སྟེང་དུ་མི་མཐུན་པ་གཉིས་དམ་བཅས་པའི་ཕྱིར། གཉིས་
ཀ་མི་འཐད་ན་གང་ངེས་པའི་དོན་དུ་འདོད་པར་བྱ་ཞེ་ན། ཇི་སྐད་བཤད་པའི་སྐྱོན་དུ་
འགྱུར་བའི་ཕྱིར། ཕྱོགས་དང་པོ་ནི་ཁས་མི་ལེན་ནོ། །དེ་ལྟར་ཡང་ཀུན་བཏུས་ཀྱི་
ལུགས་དེ་ཁོ་ན་རྨ་མེད་པ་ཡིན་ནོ། །ཞེས་དང་། འདོད་ཉོན་དྲུག་པ་མ་སྤངས་པར། །
སྦྱོར་ལམ་སྟན་གཅིག་ནས་བཟུང་སྟེ། །ལམ་ལ་རྗེས་བཟོད་བར་དག་ལ། །གནས་པ་དེ་
ནི་རྒྱུན་ཞུགས་ཞུགས། །ཞེས་གསུངས་པའི་ཕྱིར། ཁོ་ན་རེ། ས་མཚམས་དེ་མི་འཐད་དེ།
རྒྱུན་ཞུགས་ཞུགས་པ་ལ་འཕགས་པས་ཁྱབ་པའི་ཕྱིར་ཏེ། རྒྱུན་ཞུགས་ཞུགས་པའི་མིང་
ཅན་གྱི་བྱང་སེམས་ཡིན་ན། འཕགས་པ་ཡིན་དགོས་པའི་ཕྱིར་ན་མ་ཁྱབ། རྟགས་གྲུབ་
སྟེ། འཆད་པར་འགྱུར་བའི་ལམ་ཤེས་པ་ཉིད། ཅེས་སོགས་དང༌། དགེ་འདུན་ལ་
སངས་རྒྱས་དཀོན་མཆོག་གི །ཞེས་སོགས་དང་། དབུ་མ་འཇུག་པར། འདི་ནི་འཕགས་
པ་བརྒྱད་པ་ཇི་ལྟ་དེ་ལྟར་ཉེ་བར་བསྟན། །ཞེས་གསུངས་པའི་ཕྱིར་དང་། རྒྱུན་ཞུགས་
ཞུགས་པའི་མངོན་རྟོགས་ཡིན་ན། བརྒྱད་པའི་ས་ཡིན་དགོས་པའི་ཕྱིར་ཏེ། མདོ་ལས།
རིགས་ཀྱི་ས་དང་། བརྒྱད་པའི་ས་དང༌། ཞེས་སོགས་གསུངས་པའི་ཕྱིར་ན་མི་འཐད་དེ།
རང་སངས་རྒྱས་ཡིན་ན། འཕགས་པ་ཡིན་དགོས་པར་ཐལ། རང་སངས་རྒྱས་ཀྱི་མིང་
ཅན་གྱི་བྱང་སེམས་ཡིན་ན། དེ་ལྟར་དགོས་པའི་ཕྱིར། ཁྱབ་པ་(༡༥བ)ཁས། རྟགས་
- 274-



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
གྲུབ་སྟེ། རང་སངས་རྒྱས་དང་ལྷན་ཅིག་བརྒྱད་པོ། ཞེས་དང་། དེའི་འོག་ཏུ་རང་སངས་
རྒྱས་ཏེ་ཉི་ཤུའོ། །ཞེས་གསུངས་པའི་ཕྱིར། གཞན་ཡང་། སྤང་བྱ་ཅིག་ཅར་པའི་རྒྱུན་
ཞུགས་ཞུགས་པའི་མཁྱེན་པ་ཆོས་ཅན། བརྒྱད་པའི་ས་ཡིན་པར་ཐལ། རྒྱུན་ཞུགས་
ཞུགས་པའི་མཁྱེན་པ་ཡིན་པའི་ཕྱིར། འདོད་མི་ནུས་ཏེ། དེ་ལ་བརྒྱད་པའི་སའི་སྒྲ་མ་
ཚང་བའི་ཕྱིར་ཏེ། གསེར་ཕྲེང་ལས། སྒྲ་དང་བསྟུན་ན་ཅིག་ཅར་པ་ལ་སྒྲའི་དོན་མེད།
ཅེས་དང་། རྣམ་བཤད་ལས། མཐར་གྱིས་པའི་འབྲས་བུ་དང་པོ་རྒྱུན་ཞུགས་ལ་ཞུགས་
པའི་རྟོགས་པ་ནི་ཆོས་ཅན། བརྒྱད་པའི་ས་ཡིན་ཏེ། ཞེས་དང་། མཐར་གྱིས་པའི་རྒྱུན་
ཞུགས་ཀྱི་མངོན་རྟོགས་ནི་ཆོས་ཅན། མཐོང་བའི་ས་ཡིན་ཏེ། ཞེས་མཐར་གྱིས་པ་སྨོས་
པ་ལ་དགོས་པ་ཡོད་པའི་ཕྱིར། ཁོ་ན་རེ། སྦྱོར་ལམ་སྟན་གཅིག་པ་ལ་གནས་པའི་རྒྱུན་
ཞུགས་ཞུགས་པའི་མཁྱེན་པ་ཆོས་ཅན། བརྒྱད་པའི་ས་མ་ཡིན་པར་ཐལ། རིགས་ཀྱི་ས་
ཡིན་པའི་ཕྱིར་ན་མ་ཁྱབ། གནས་སྐབས་ཉན་ཐོས་སུ་རིགས་ངེས་པའི་ཉན་ཐོས་ཀྱི་
ཚོགས་ལམ་ཆོས་ཅན། རིགས་ཀྱི་ས་མ་ཡིན་པར་ཐལ། དཀར་པོ་རྣམ་པར་མཐོང་བའི་
ས་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་དེ་ཡིན་པའི་ཕྱིར། འདོད་མི་
ནུས་ཏེ། གནས་སྐབས་ཉན་ཐོས་ཀྱི་ཡང་དག་པར་བླངས་པ་ལས་མི་འདའ་བའི་ཉན་
ཐོས་སོ་སྐྱེའི་མཁྱེན་པ་ཡིན་པའི་ཕྱིར། །
ཁོ་ན་རེ། དགྲ་བཅོམ་ཞུགས་པ་དང་སོ་སྐྱེའི་གཞི་མཐུན་ཡོད་པར་ཐལ། ཕྱིར་མི་
འོང་ཞུགས་པ་དང་དེའི་གཞི་མཐུན་ཡོད་པའི་ཕྱིར་ན་མ་ཁྱབ། དེར་ཐལ། ཕྱིར་འོང་
ཞུགས་པ་ལ་དེའི་ཕྱིར་ཏེ། རྒྱུན་ཞུགས་ཞུགས་པ་ལ་དེའི་ཕྱིར་ཏེ། སྦྱོར་ལམ་སྟན་གཅིག་
པ་ལ་གནས་པའི་ཕྱིར་མི་འོང་ཞུགས་པ་དང་། དེ་འདྲའི་ཕྱིར་འོང་ཞུགས་པ་ཡོད་པའི་
ཕྱིར་ཏེ། རྣམ་བཤད་ལས། ཐོད་རྒལ་པའི་ཞུགས་པ་ནི་རྒྱུན་ཞུགས་ལྟར་རོ། །ཞེས་
གསུངས་པའི་ཕྱིར། ཁོ་ན་རེ། ཉན་ཐོས་ཀྱི་མཐོང་ལམ་སྡུག་བསྔལ་ཆོས་ཤེས་ལ་
- 275 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གནས་པའི་རྒྱུན་ཞུགས་ཞུགས་པ་མེད་དེ། ཉན་ཐོས་ཀྱི་མཐོང་ལམ་བཟོད་པ་བརྒྱད་
ཅིག་ཅར་དུ་སྐྱེ་ཞིང་། དེའི་ཤེས་པ་བརྒྱད་ཀྱང་ཅིག་ཅར་དུ་སྐྱེ་བའི་ཕྱིར། ཞེས་ཟེར་བ་
མི་འཐད་དེ། དེ་བརྒྱད་རིམ་པ་བཞིན་དུ་སྐྱེ་བར་ཀུན་བཏུས་ལས་བཤད་པའི་ཕྱིར་དང་།
རྣམ་བཤད་ལས། རྣལ་(༡༦ན)འབྱོར་པའི་རྒྱུད་ལ་བདེན་པ་བཞི་ལ་དམིགས་པའི་
མཐོང་ལམ་སྐྱེ་བ་ནི་ཡང་རིམ་པ་དེ་དག་དང་མཐུན་པར་སྐྱེ་བའི་ཚུལ་གཅིག་ཡོད་དོ། །
ཞེས་གསུངས། ཞེས་གསུང་རབ་ལས་བསྟན་པའི་རིམ་པ་དང་མཐུན་པར་དང་པོར་
ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད། དེ་རྗེས་ཀུན་འབྱུང་ཆོས་བཟོད། དེ་
རྗེས་འགོག་པ་ཆོས་བཟོད། དེ་རྗེས་ལམ་ཆོས་བཟོད་སྐྱེ་བར་བཤད་པའི་ཕྱིར། དེ་ལྟར་
མ་ཡིན་ན། འདོད་པའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་སྤངས་པའི་
གང་ཟག་ཡིན་ན། ཁམས་གོང་མའི་སས་བསྡུས་ཀྱི་སྡུག་བསྔལ་མཐོང་སྤང་ཉོན་མོངས་
སྤངས་པའི་གང་ཟག་ཡིན་དགོས་པར་ཐལ། ཉན་ཐོས་ཀྱི་མཐོང་ལམ་བཟོད་པ་བརྒྱད་
ཅིག་ཅར་དུ་སྐྱེ་བའི་ཕྱིར། རྟགས་ཁས། འདོད་ན། འདོད་པའི་སས་བསྡུས་ཀྱི་སྒོམ་སྤང་
ཉོན་མོངས་སྤངས་པའི་གང་ཟག་ལ་དེ་དགོས་པར་ཐལ་ལོ། །འདོད་ན། འབྲས་བུ་རིམ་
གྱིས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། ཁོ་ན་རེ། ཉན་ཐོས་ཀྱི་མཐོང་
ལམ་སྡུག་བསྔལ་ཆོས་ཤེས་ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་
པ་ཡོད་པར་ཐལ། དེ་ལ་གནས་པའི་རྒྱུན་ཞུགས་ཞུགས་པ་ཡོད་པའི་ཕྱིར། འདོད་ན།
དེ་དགེ་སྦྱོང་ཚུལ་གྱི་འབྲས་བུ་ལ་གནས་པར་ཐལ། དེའི་རྒྱུད་ཀྱི་མཐོང་ལམ་སྡུག་བསྔལ་
ཆོས་ཤེས་དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། འདོད་ན། དེ་འབྲས་གནས་
ཡིན་པར་ཐལ་ལོ། །འདོད་ན། ཕྱིར་མི་འོང་འབྲས་གནས་ཡིན་པར་ཐལ། འདོད་ཉོན་
དགུ་པ་སྤངས་པའི་ཉན་ཐོས་སློབ་པའི་འབྲས་གནས་ཡིན་པའི་ཕྱིར་ན་མ་ཁྱབ། ཁ་ཅིག །
མཐོང་སྤང་ཀུན་སྦྱོར་གསུམ་སྤོང་ཕྱིར་དུ་བརྩོན་པའི་གང་ཟག །རྒྱུན་ཞུགས་ཞུགས་
-276 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
པའི་མཚན་ཉིད། ཟེར་བ་མི་འཐད་དེ། དེ་སྤོང་ཕྱིར་དུ་བརྩོན་པའི་ཉན་ཐོས་ཚོགས་
ལམ་པ་ཡོད་པའི་ཕྱིར་ཏེ། རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་དེ་
ཡོད་པའི་ཕྱིར། ཁ་ཅིག །ཞུགས་པ་བཞིའི་ནང་ཚན་གང་ཞིག །འབྲས་བུ་ཕྱི་མ་གསུམ་
པོ་གང་རུང་ཐོབ་ཕྱིར་དུ་མི་བརྩོན་པར་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་པ་
དེ། དེའི་མཚན་ཉིད་ཟེར་བ་(༡༦བ)མི་འཐད་དེ། རྒྱུན་ཞུགས་ཞུགས་པ་དེ་ཉན་ཐོས་
དགྲ་བཅོམ་པའི་འབྲས་བུ་ཐོབ་ཕྱིར་དུ་བརྩོན་པའི་གང་ཟག་ཡིན་པའི་ཕྱིར་རོ། །བཞི་
པ་ནི། ཅིའི་ཕྱིར་རྒྱུན་ཞུགས་ཞུགས་པ་ཞེས་བྱ་ཞེ་ན། རྒྱུན་ཞུགས་ཀྱི་འབྲས་བུ་
ཐོབ་ཕྱིར་དུ་ཞུགས་པ་སྟེ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་དེ་སྐད་
ཅེས་བྱའོ། ། །
རྒྱུན་ཞུགས་འབྲས་གནས་བཤད་པ།
༈ གཉིས་པ་འབྲས་གནས་བཤད་པ་ལ། མཚན་ཉིད། དབྱེ་བ། ས་མཚམས། སྒྲ་
བཤད་པའོ། །དང་པོ་ནི། འབྲས་གནས་བཞིའི་ནང་ཚན་གང་ཞིག །མཐོང་སྤང་ཀུན་
སྦྱོར་གསུམ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་
བུ་ལ་གནས་པའི་འཕགས་པ། རྒྱུན་ཞུགས་འབྲས་གནས་ཀྱི་མཚན་ཉིད། རིགས་
གནས་སྨོས་པ་ལ་དགོས་པ་ཡོད་དེ། འདོད་ཉོན་བརྒྱད་པ་སྤངས་པའི་རྒྱུན་ཞུགས་
འབྲས་གནས། འདོད་ཉོན་ལྔ་པ་སྤངས་པའི་རྒྱུན་ཞུགས་འབྲས་གནས་བསྡུ་བར་བྱ་
བའི་ཆེད་ཡིན་པའི་ཕྱིར། མཐོང་སྤང་ཀུན་སྦྱོར་གསུམ་སྤངས་པའི་ཆ་ནས་རྒྱུན་ཞུགས་
ཀྱི་འབྲས་བུ་འཇོག་པའི་རྒྱུ་མཚན་ཡོད་དེ། མདོ་ལས། ཀུན་ཏུ་སྦྱོར་བ་གསུམ་སྤངས་
པས་རྒྱུན་དུ་ཞུགས་པའི་འབྲས་བུ་མངོན་དུ་བྱས་སོ། །ཞེས་གསུངས་པས། དེ་གསུམ་
ཐར་པ་ཐོབ་པའི་བགེགས་ཀྱི་གཙོ་བོ་ཡིན་པས་དེ་ལྟར་བཞག་པའི་ཕྱིར། འོ་ན། དེ་
- 277 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༢ །
གསུམ་པོ་དེ་གང་། དེས་ཐར་པ་ཐོབ་པ་ལ་གེགས་བྱེད་ཚུལ་གང་ཞེ་ན། དེ་གསུམ་
བཞག་ཏུ་ཡོད་དེ། འཇིག་ལྟ་ཀུན་བཏགས། ཚུལ་ཁྲིམས་དང་བརྟུལ་ཞུགས་མཆོག་
འཛིན། ཐེ་ཚོམ་ཉོན་མོངས་ཅན་རྣམས་སུ་ཡོད་པའི་ཕྱིར། དེ་གསུམ་གྱིས་དེ་ལ་གེགས་
བྱེད་ཚུལ་ཡོད་དེ། དང་པོ་དེས་བདག་ཆད་ཀྱིས་དོགས་པའི་འཇིགས་པས་དྲངས་པའི་
སྒོ་ནས་དེ་ལ་གེགས་བྱེད། གཉིས་པས་ལམ་ནོར་བར་འཁྲིད་པའི་སྒོ་ནས་དེ་ལ་གེགས་
བྱེད། གསུམ་པས་ལམ་རྣམ་དག་རྙེད་ཀྱང་དེ་ལ་ཐེ་ཚོམ་བསྐྱེད་པའི་སྒོ་ནས་ཐར་པ་ཐོབ་
པ་ལ་གེགས་བྱེད་པའི་ཕྱིར་ཏེ། མཛོད་ལས། འགྲོ་མི་འདོད་དང་ལམ་ནོར་དང༌། །ལམ་
ལ་ཐེ་ཚོམ་ཇི་སྙེད་གཅིག །ཐར་པར་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་
བསྟན་ཏོ། །ཞེས་གསུངས་པའི་ཕྱིར། གཉིས་པ་ལ། དབང་པོའི་སྒོ་ནས། སྤང་བྱ་སྤོང་
ཚུལ་གྱི་སྒོ་ནས། སྦྱོར་བའི་སྒོ་ནས། སྤངས་པའི་སྒོ་ནས། རྟོགས་(༡༧ན)པའི་སྒོ་ནས།
སྐྱེ་བ་ལེན་ཚུལ་གྱི་སྒོ་ནས་དབྱེ་བ་དང་དྲུག་ལས། དང་པོ་ནི། དེ་ལ་རྒྱུན་ཞུགས་འབྲས་
གནས་དད་མོས་པ་དང་། མཐོང་ཐོབ་པ་གཉིས་ཡོད་དེ། མཛོད་ལས། དེ་ཚེ་དབང་པོ་
རྣོ་རྟུལ་དག །དད་པས་མོས་དང་མཐོང་བས་ཐོབ། །ཅེས་གསུངས་པའི་ཕྱིར། རྒྱུན་
ཞུགས་འབྲས་གནས་གང་ཞིག །རྒྱུན་ཞུགས་ཞུགས་པ་དད་པའི་རྗེས་འབྲང་གི་རྟོགས་
པ་སྔོན་དུ་སོང་བ། དང་པོའི་མཚན་ཉིད། དེ་གང་ཞིག །རྒྱུན་ཞུགས་ཞུགས་པ་ཆོས་ཀྱི་
རྗེས་འབྲང་གི་རྟོགས་པ་སྔོན་དུ་སོང་བ། གཉིས་པའི་མཚན་ཉིད་ཡིན་ཏེ། ཀུན་བཏུས་
ལས། དད་པས་མོས་པ་གང་ཞེ་ན། དད་པའི་རྗེས་སུ་འབྲང་བའི་གང་ཟག་གང་འབྲས་
བུའི་དུས་ནའོ། །མཐོང་བས་ཐོབ་པ་གང་ཞེ་ན། ཆོས་ཀྱི་རྗེས་སུ་འབྲང་བའི་གང་ཟག་
གང་འབྲས་བུའི་དུས་ནའོ། །ཞེས་གསུངས་པའི་ཕྱིར། གཉིས་པ་ལ། སྤང་བྱ་ཅིག་ཅར་
པའི་རྒྱུན་ཞུགས་འབྲས་གནས་དང་། སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་
གཉིས་ལས། རྒྱུན་ཞུགས་འབྲས་གནས་གང་ཞིག །ཁམས་གསུམ་གའི་སྒོམ་སྤང་ཉོན་
- 278 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རིགས་ཅན། དང་པོའི་མཚན་ཉིད།
རིགས་ཅན་སྨོས་པ་ལ་དགོས་པ་སྔར་བཞིན་ནོ། །
དབྱེ་ན། སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་ཁྱད་པར་ཅན་དང་། དེ་
ཙམ་པོ་པ་གཉིས་ལས། དང་པོ་དང་། སྤང་བྱ་ཅིག་ཅར་པའི་དགྲ་བཅོམ་ཞུགས་པ་དོན་
གཅིག །གཉིས་པ་ནི། ལམ་རྗེས་ཤེས་ལ་གནས་པའི་སྤང་བྱ་ཅིག་ཅར་པའི་རྒྱུན་ཞུགས་
འབྲས་གནས་ལྟ་བུའོ། ། །
སྤང་བྱ་ཅིག་ཅར་བའི་རྣམ་གཞག་བཤད་པ།
༈ སྤང་བྱ་ཅིག་ཅར་པའི་རྣམ་གཞག་བཤད་པ་ལ། བཤད་བྱའི་ལུང་འགོད་པ།
ལུང་གི་དོན་བཤད་པ་གཉིས་ལས། དང་པོ་ནི། ཀུན་བཏུས་ལས། ཅིག་ཅར་ངེས་པར་
འབྱིན་པ་ནི་གང་བདེན་པ་མངོན་པར་རྟོགས་པར་བྱས་ནས་མི་ལྕོགས་མེད་པ་ལ་བརྟེན་
ནས་འཇིག་རྟེན་ལས་འདས་པའི་ལམ་གྱིས་ཁམས་གསུམ་ན་སྤྱོད་པའི་ཉོན་མོངས་པ་
རྣམས་རྣམ་པས་ཅིག་ཅར་སྤོང་བ་སྟེ། འདི་ནི་རྒྱུན་དུ་ཞུགས་པའི་འབྲས་བུ་དང་དགྲ་
བཅོམ་པའི་འབྲས་བུ་གཉིས་ལ་གདགས་སོ། །ཕལ་ཆེར་ནི་མཐོང་བའི་ཆོས་སམ་འཆི་
བའི་དུས་ཀྱི་ཚེ་ཀུན་ཤེས་པ་ཉིད་ཐོབ་པར་(༡༨བ)བྱེད་ལ། གལ་ཏེ་མི་བྱེད་ནའང་སྨོན་
ལམ་གྱི་སྟོབས་ཅན་ཡིན་ཏེ། སྨོན་ལམ་གྱི་དབང་གིས་འདོད་པའི་ཁམས་ཉིད་དུ་སྐྱེ་སྟེ།
སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་གསུངས། གཉིས་པ་ནི།
སྤང་བྱ་ཅིག་ཅར་པའི་ཉན་ཐོས་ཀྱི་དགེ་འདུན་དེས་ཁམས་གསུམ་གྱི་སྒོམ་སྤང་ཉོན་
མོངས་ཆུང་ངུ་དགུ་པོ་དེ་དུས་ནམ་གྱི་ཚེ་སྤོང་། ས་གང་ལ་བརྟེན་ནས་སྤོང་། ལམ་གང་
ལ་བརྟེན་ནས་སྤོང་། ཚུལ་ཇི་ལྟར་དུ་སྤོང་བ། ཞུགས་གནས་གང་ལ་བཞག་པ། འབྲས་
བུ་མངོན་དུ་བྱེད་ཚུལ་ལོ། །དང་པོ་ནི། དེ་དགུ་མཐོང་ལམ་ཐོབ་རྗེས་སུ་སློང་བ་ཡིན་ཏེ།
- 279 -



)
j
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེས་དེའི་སྔ་རོལ་ཏུ་སྲིད་ཉོན་དགུ་པ་སྤོང་མི་ནུས་པའི་ཕྱིར། དེ་ནི་ཅིག་ཅར་ཞེས་པ་
ནས། མངོན་པར་རྟོགས་པར་བྱས་ནས་ཞེས་པའི་བར་གྱིས་བསྟན། གཉིས་པ་ནི། དེས་
དེ་དགུ་བསམ་གཏན་དང་པོའི་ཉེར་བསྡོགས་མི་ལྕོགས་མེད་ལ་བརྟེན་ནས་སྤོང་བ་ཡིན་
ཏེ། དེ་དང་བསམ་གཏན་དང་པོའི་དངོས་གཞི་གང་རུང་ལ་བརྟེན་ནས་སྤོང་ན་ཕྱི་མ་མ་
ཡིན་པའི་ཕྱིར་ཏེ། དེས་བསམ་གཏན་དང་པོའི་དངོས་གཞི་ཐོབ་ན་འདོད་པ་ལ་ཆགས་
བྲལ་བྱས་ཟིན་པའི་ཕྱིར་ཏེ། དེ་ནི་མི་ལྕོགས་མེད་པ་ལ་བརྟེན་ནས། ཞེས་བཤད་
དོ། །གསུམ་པ་ནི། དེས་དེ་དགུ་འདས་ལམ་ལ་བརྟེན་ནས་སྤོང་སྟེ། དེ་དང་འཇིག་རྟེན་
པའི་ལམ་གང་རུང་ལ་བརྟེན་ནས་སྤོང་ན་ཕྱི་མ་མ་ཡིན་པའི་ཕྱིར། དེ་ལ་བརྟེན་ནས་
སྲིད་ཉོན་དགུ་པ་སྤོང་མི་ནུས་པའི་ཕྱིར། དེ་ནི་འཇིག་རྟེན་ལས་འདས་པའི་ལམ་གྱིས།
ཞེས་བཤད། བཞི་པ་ནི། དེས་དེ་དགུ་སྤོང་ཚུལ་ཡོད་དེ། དེས་དེ་ཆེན་པོའི་ཆེན་པོ་དགུ་
ཅིག་ཅར་དུ་སྤོང་བ་ནས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་ཕྱིར། དེ་ནི་ཁམས་
གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་སྤོང་སྟེ། ཞེས་བཤད། ལྔ་
པ་ནི། དེ་ཞུགས་གནས་ཐོག་མཐའ་གཉིས་ཁོ་ན་ལ་བཞག་སྟེ། བར་པ་གཉིས་ལ་དེ་
བཞག་ཏུ་མི་རུང་བའི་ཕྱིར། དེ་ནི་འདི་ནི། ཞེས་པ་ནས། གདགས་སོ། །ཞེས་པའི་
བར་གྱིས་བསྟན། དྲུག་པ་ནི། སྤང་བྱ་ཅིག་ཅར་པའི་རྒྱུན་ཞུགས་ཕལ་ཆེ་བས་མཐོང་
ལམ་ཐོབ་པའི་ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད། དེ་ལ་མ་བྱས་ན་
འདོད་པའི་བར་སྲིད་ཀྱི་རྟེན་ལ་བྱེད། དེ་ལ་མ་བྱས་ན་འདོད་པའི་སྐྱེ་སྲིད་དུ་སྐྱེ་བ་
བླངས་(༡༨ན)ནས་སངས་རྒྱས་དང་ཕྲད་ན་དེའི་ཉན་ཐོས་དང་། དེ་དང་མ་ཕྲད་ན་རང་
རྒྱལ་གྱི་འབྲས་བུ་མངོན་དུ་བྱེད་པའི་ཕྱིར། དེ་ནི་ཕལ་ཆེར། ཞེས་སོགས་ཀྱིས་བསྟན།
དེ་ཡང་ཕལ་ཆེར་ནི་མཐོང་བའི་ཆོས་སམ། ཞེས་པས་སྤང་བྱ་ཅིག་ཅར་པའི་རྒྱུན་ཞུགས་
མཐོང་ཆོས་ཞི་བསྟན། འཆི་བའི་དུས་ཀྱི་ཚེ་ཞེས་སོགས་ཀྱིས། དེ་བར་འདའ་བ་དེ་
- 280 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བསྟན་ཏོ། །རྒྱུན་ཞུགས་འབྲས་གནས་གང་ཞིག །ཁམས་གསུམ་གྱི་སྒོམ་སྤང་ཉོན་
མོངས་ཆུང་ངུའི་ཆུང་ངུ་དགུ་རིམ་བཞིན་དུ་སྤོང་བའི་རིགས་ཅན། སྤང་བྱ་རིམ་གྱིས་
པའི་རྒྱུན་ཞུགས་ཀྱི་མཚན་ཉིད། ཁ་ཅིག །འདི་ནི་རྒྱུན་དུ་ཞུགས་པ་དང་དགྲ་བཅོམ་
པའི་འབྲས་བུ་གཉིས་ལ་གདགས་སོ། །ཞེས་གསུངས་པའི་དོན་དུ་བསམས་ནས་སྤང་
བྱ་ཅིག་ཅར་བའི་ཉན་ཐོས་ཀྱི་དགེ་འདུན་ལ་སྤང་བྱ་ཅིག་ཅར་པའི་རྒྱུན་ཞུགས་དང་།
སྤང་བྱ་ཅིག་ཅར་བའི་དགྲ་བཅོམ་གཉིས་སུ་གྲངས་ངེས་པར་འདོད་པ་མི་འཐད་དེ། དེ་
འདྲའི་འབྲས་གནས་ལ་དེ་གཉིས་སུ་གྲངས་ངེས་པ་ལུང་དེའི་དོན་ཡིན་པའི་ཕྱིར། དེ་
ལྟར་མ་ཡིན་ན་སྤང་བྱ་ཅིག་ཅར་པའི་རྒྱུན་ཞུགས་ཀྱི་འབྲས་བུ་དེ་རང་གི་ཞུགས་ལམ་
སྔོན་དུ་སོང་བ་མ་ཡིན་པར་ཐལ། སྤང་བྱ་ཅིག་ཅར་པའི་རྒྱུན་ཞུགས་ཞུགས་པ་མེད་པའི་
ཕྱིར། རྟགས་ཁས། །
ཁོ་ན་རེ། སྤང་བྱ་ཅིག་ཅར་པའི་རྒྱུན་ཞུགས་ཀྱི་ཞུགས་པ་ཡོད་ན། སྤང་བྱ་ཅིག་
ཅར་པའི་རྒྱུན་ཞུགས་ཞུགས་པ་ཡོད་དགོས་པར་ཐལ། དེ་ཡོད་པའི་ཕྱིར། འདོད་ན།
མཐོང་སྤང་ཀུན་སྦྱོར་གསུམ་སྤངས་པའི་རྒྱུན་ཞུགས་ཞུགས་པ་ཡོད་པར་ཐལ། དེ་
འདྲའི་རྒྱུན་ཞུགས་ཀྱི་ཞུགས་པ་ཡོད་པའི་ཕྱིར་ན་མི་མཚུངས་སོ། །གཞན་ཡང་། དེ་ཡོད་
པར་ཐལ། དེ་འདྲའི་དགྲ་བཅོམ་ཞུགས་པ་ཡོད་པའི་ཕྱིར་ཏེ། རྣམ་བཤད་ལས། དབྱེ་
བ་འདི་ནི་མཐར་གྱིས་པ་དང་། ཅིག་ཅར་པའི་དགྲ་བཅོམ་ཞུགས་པ་གཉིས་ལ་གདགས་
སོ། །ཞེས་གསུངས་པའི་ཕྱིར། །
ཁོ་ན་རེ། རྒྱུན་ཞུགས་ཡིན་ན། ཀུན་སྦྱོར་གསུམ་སྤངས་པས་ཁྱབ་པར་འདོད་པ་
མི་འཐད་དེ། རྒྱུན་ཞུགས་ཀྱིས་འཇིག་ལྟ་ཀུན་སྦྱོར་མ་སྤངས་པའི་ཕྱིར། དེས་འཇིག་ལྟ་
མ་སྤངས་པའི་ཕྱིར། མ་གྲུབ་ན། དེ་ཆོས་ཅན། ལས་ཉོན་གྱིས་འཁོར་བར་སྐྱེ་བ་མི་
ལེན་པར་ཐལ། (༡༨བ)འཇིག་ལྟ་སྤངས་པའི་ཕྱིར། ཁྱབ་སྟེ། རྣམ་འགྲེལ་ལས། ལྷན་
- 281 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཅིག་བྱེད་པ་མ་སྤངས་ཕྱིར། །སྤངས་ན་སྲིད་པ་ག་ལ་ཡོད། །ཅེས་གསུངས་པའི་ཕྱིར།
ཁ་ཅིག །སྤང་བྱ་རིམ་གྱིས་པའི་རྒྱུན་ཞུགས་ལ་རྒྱུན་ཞུགས་སྲིད་པ་ལན་བདུན་པ་པ་
དང༌། རྒྱུན་ཞུགས་རིགས་སྐྱེ་གཉིས་སུ་ངེས་པར་འདོད་པ་མི་འཐད་དེ། གཟུགས་སུ་
ཉེར་འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་
པའི་རྒྱུན་ཞུགས་ཡོད། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་
སྤང་བྱ་རིམ་གྱིས་པའི་རྒྱུན་ཞུགས་ཀྱང་ཡོད། དེ་གཉིས་དེ་གཉིས་གང་རུང་མ་ཡིན་པའི་
ཕྱིར། དང་པོ་གྲུབ་སྟེ། གཟུགས་སུ་ཉེར་འགྲོའི་འབྲས་བུ་རིམ་གྱིས་པའི་ཕྱིར་མི་འོང་
ཡོད་པའི་ཕྱིར་ཏེ། གསེར་ཕྲེང་ལས། མཐར་གྱིས་པ་ལ་དབྱེ་བ་འདི་དག་རུང་བར་ཤིན་
ཏུ་གྲགས་སོ། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཡོད་པར་མདོ་ལས་
གསུངས་པའི་ཕྱིར། གསུམ་པ་གྲུབ་སྟེ། དེ་གཉིས་གང་རུང་ཡིན་ན། འདོད་པར་ལས་
ཉོན་གྱིས་སྐྱེ་བ་ལེན་པས་ཁྱབ་པ་གང་ཞིག །འདོད་པར་འཕགས་ལམ་སྐྱེ་བ་བརྒྱུད་
མར་བརྟེན་པའི་འཕགས་པས་ཁམས་གོང་དུ་ལས་ཉོན་གྱིས་སྐྱེ་བ་ལེན་པ་མི་སྲིད་པའི་
ཕྱིར་ཏེ། མཛོད་ལས། འདོད་པར་ཚེ་ཡོངས་གྱུར་པའི་འཕགས། ཁམས་གཞན་དུ་ནི་
འགྲོ་བ་མེད། །ཅེས་གསུངས་པའི་ཕྱིར། གཞན་ཡང་། དེ་མི་འཐད་དེ། མཐོང་ལམ་གྱི་
སྔ་རོལ་ཏུ་འདོད་ཉོན་ལྔ་པ་སྤངས་པའི་སྤང་བྱ་རིམ་གྱིས་པའི་རྒྱུན་ཞུགས་ཡོད། དེ་རྒྱུན་
ཞུགས་སྲིད་པ་ལན་བདུན་པ་པ་ཡང་མ་ཡིན། རྒྱུན་ཞུགས་རིགས་སྐྱེ་ཡང་མ་ཡིན་པའི་
ཕྱིར། དང་པོ་གྲུབ་སྟེ། མཛོད་ལས། རྣམ་པ་ལྔ་ཡི་བར་བཅོམ་དང་། །གཉིས་པ་ལ་ནི་
ཞུགས་པ་ཡིན། །ཞེས་གསུངས་པའི་ཕྱིར། གཉིས་པ་གྲུབ་སྟེ། དེས་འདོད་ཉོན་དང་པོ་
སྤངས་པའི་ཕྱིར། གསུམ་པ་གྲུབ་སྟེ། དེས་འདོད་ཉོན་ལྔ་པ་སྤངས་པའི་ཕྱིར། །
ཁ་ཅིག །སྤང་བྱ་རིམ་གྱིས་པའི་རྒྱུན་ཞུགས་མཐོང་ཆོས་ཞི་ཡོད་པར་འདོད་པ་མི་
འཐད་དེ། འབྲས་གནས་གཞན་གྱིས་བར་མ་ཆོད་པར་མཐོང་ལམ་ཐོབ་པའི་ཚེ་དེ་ལ་
- 282 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་
ཞུགས་མེད་པའི་ཕྱིར་ཏེ། སྤང་བྱ་རིམ་(༡༩ན)གྱིས་པའི་རྒྱུན་ཞུགས་ཀྱིས་དགྲ་བཅོམ་
པའི་འབྲས་བུ་ཐོབ་པ་ལ་འབྲས་བུ་བར་པ་གཉིས་བརྒྱུད་དགོས་པའི་ཕྱིར། དེའི་ཕྱིར་
འོང་མཐོང་ཆོས་ཞི་ཡོད་པར་འདོད་པ་ཡང་མི་འཐད་དེ། དེས་ཁེགས་སོ། །
གསུམ་པ་ནི། རྒྱུན་ཞུགས་འབྲས་གནས་ལ་སྦྱོར་བའི་སྒོ་ནས། རྒྱུན་ཞུགས་
འབྲས་གནས་ཙམ་པོ་པ་དང་། ཁྱད་པར་ཅན་གཉིས་ཡོད་དོ། །རྒྱུན་ཞུགས་འབྲས་
གནས་གང་ཞིག །རང་གི་གོང་མའི་འབྲས་བུ་ལ་མ་ཞུགས་པས་རབ་ཏུ་ཕྱེ་བ། དང་པོའི་
མཚན་ཉིད། དེ་གང་ཞིག །རང་གི་གོང་མའི་འབྲས་བུ་ལ་ཞུགས་པས་རབ་ཏུ་ཕྱེ་བ།
གཉིས་པའི་མཚན་ཉིད་ཡིན་ཏེ། མཛོད་ལས། འབྲས་ཐོབ་འབྲས་བུའི་ཁྱད་པར་གྱི། །
ལམ་ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་བརྩོན་པ་ནི་
ཞུགས་མ་ཡིན། །ཞེས་གསུངས་པའི་ཕྱིར། དང་པོ་ནི། ལམ་རྗེས་ཤེས་ལ་གནས་པའི་
རྒྱུན་ཞུགས་ལྟ་བུ། གཉིས་པ་ནི། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་པའི་
བར་ཆད་མེད་ལམ་དང་། འཇིག་རྟེན་ལས་འདས་པའི་བར་ཆད་མེད་ལམ་གང་རུང་ལ་
གནས་པའི་རྒྱུན་ཞུགས་ལྟ་བུ། ཁ་ཅིག །རྒྱུན་ཞུགས་འབྲས་གནས་གང་ཞིག །རང་གི་
གོང་མའི་འབྲས་བུ་ཐོབ་ཕྱིར་དུ་མི་བརྩོན་པ་དང་། དེའི་ཕྱིར་དུ་བརྩོན་པ། དེ་གཉིས་
ཀྱི་མཚན་ཉིད་དུ་འཇོག་པ་མི་འཐད་དེ། དེའི་ཕྱིར་དུ་བརྩོན་པའི་རྒྱུན་ཞུགས་འབྲས་
གནས་ཙམ་པོ་པ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་
བརྩོན་བཞིན་པའི་དེ་ཡོད་པའི་ཕྱིར། ཁ་ཅིག །དེ་གང་ཞིག །དེའི་ཕྱིར་དུ་བར་ཆད་མེད་
ལམ་ལ་གནས་པ། དེའི་མཚན་ཉིད་ཟེར་ན་མི་འཐད་དེ། རྒྱུན་ཞུགས་འབྲས་གནས་
ཁྱད་པར་ཅན་ཡིན་ན། དེའི་ཕྱིར་དུ་བར་ཆད་མེད་ལམ་ལ་གནས་པས་མ་ཁྱབ་པའི་ཕྱིར་
ཏེ། ཕྱིར་འོང་འབྲས་གནས་ཁྱད་པར་ཅན་ལ་དེས་མ་ཁྱབ་པའི་ཕྱིར། མ་གྲུབ་ན།
- 283 -



，
，
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འདོད་ཉོན་བརྒྱད་པ་སྤངས། དགུ་པ་མ་སྤངས་པའི་ཕྱིར་འོང་འབྲས་གནས་ཚེ་གཅིག་
བར་ཆད་གཅིག་པ་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར།
འདོད་ན། དེ་ཆོས་ཅན། འདོད་ཉོན་དགུ་པའི་དངོས་གཉེན་ལ་གནས་པར་ཐལ། འདོད་
པ་(༡༩བ)གང་ཞིག །ཆོས་ཅན་དེའི་ཕྱིར། འདོད་ན། །དེ་ཆོས་ཅན། ཚེ་དེ་ལ་འདོད་
ཉོན་དགུ་པ་ངེས་པར་སྤོང་བར་ཐལ་ལོ། །འདོད་ན། འདོད་པར་ལས་ཉོན་གྱིས་སྐྱེ་བ་
མི་ལེན་པར་ཐལ་ལོ། །གཞན་ཡང་། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་
དགུ་པའི་དངོས་གཉེན་བར་ཆད་མེད་ལམ་ལ་གནས་པའི་ཕྱིར་འོང་ཆོས་ཅན། དེར་
ཐལ། དེའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། དེ་ཆོས་ཅན། འཇིག་
རྟེན་ལས་འདས་པའི་བར་ཆད་མེད་ལམ་ལ་གནས་པར་ཐལ་ལོ། །འདོད་མི་ནུས་ཏེ། །
ཆོས་ཅན་དེའི་ཕྱིར། །
༈ བཞི་པ་ལ། སྤང་བྱ་རིམ་གྱིས་པའི་དབང་དུ་བྱས་པ་དང་། སྤང་བྱ་ཅིག་ཅར་
པའི་དབང་དུ་བྱས་པ་གཉིས་ལས། དང་པོ་ལ། སྤང་བྱ་རིམ་གྱིས་པའི་རྒྱུན་ཞུགས་ལ་
འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་དང་། དེ་དང་པོ་ཙམ་སྤངས་པའི་
རྒྱུན་ཞུགས་ནས། འདོད་ཉོན་ལྔ་པ་སྤངས་པའི་རྒྱུན་ཞུགས་ཀྱི་བར་དྲུག་ཡོད། དང་པོ་
ཉིད་ནས་ཉན་ཐོས་སུ་རིགས་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཡིན་ན། འདོད་
ཉོན་དྲུག་པ་མ་སྤངས་པས་ཁྱབ་སྟེ། དེས་དེ་ནམ་སྤངས་པ་ན་ཕྱིར་འོང་དུ་འགྱུར་བའི་
ཕྱིར། གཉིས་པ་ནི། སྤང་བྱ་ཅིག་ཅར་པའི་རྒྱུན་ཞུགས་འབྲས་གནས་ལ་འདོད་ཉོན་དང་
པོ་ཙམ་ཡང་མ་སྤངས་པ་དང་། དེ་དང་པོ་སྤངས་པ་ནས། དེ་བརྒྱད་པ་དང་། སྲིད་ཉོན་
བརྒྱད་པ་ཅིག་ཅར་སྤངས་པའི་བར་དགུ་ཡོད། ལྔ་པ་རྒྱུན་ཞུགས་འབྲས་གནས་ལ་དབྱེ་
ན། མཐོང་ལམ་པར་གྱུར་པའི་རྒྱུན་ཞུགས་དང་། སྒོམ་ལམ་པར་གྱུར་པའི་དེ་གཉིས་སུ་
ཡོད། དྲུག་པ་ལ། འདོད་པར་ལས་ཉོན་གྱི་དབང་གིས་སྐྱེ་བ་གཅིག་ཀྱང་མི་ལེན་པ་
- 284 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
དང་། དེ་གཅིག་ལེན་ཀྱང་གཉིས་མི་ལེན་པ་དང༌། གཉིས་ལེན་ཀྱང་རིགས་མཐུན་གྱི་
སྐྱེ་བ་གཉིས་མི་ལེན་པའི་རྒྱུན་ཞུགས། རིགས་མཐུན་གཉིས་ལེན་ཀྱང་རིགས་མཐུན་
བཞི་མི་ལེན་པའི་རྒྱུན་ཞུགས། རིགས་མཐུན་བཞི་ལེན་ཀྱང་། རིགས་མཐུན་བདུན་མི་
ལེན་པའི་རྒྱུན་ཞུགས། རིགས་མཐུན་བདུན་ལེན་པའི་རྒྱུན་ཞུགས་དང་དྲུག་ཡོད། དང་
པོ་ནི། རྒྱུན་ཞུགས་མཐོང་ཆོས་ཞི་ལྟ་བུ་དང་། གཟུགས་སུ་ཉེར་འགྲོའི་ཕྱིར་མི་འོང་བའི་
འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་དང༌། གཟུགས་མེད་ཉེར་འགྲོའི་
ཕྱིར་མི་འོང་གི་འབྲས་བུ་མངོན་དུ་བྱེད་(༢༠ན)པར་ངེས་པའི་རྒྱུན་ཞུགས་ལྟ་བུ། རྒྱུན་
ཞུགས་མཐོང་ཆོས་ཞི་ཡིན་ན། འདོད་པར་ལས་ཉོན་གྱིས་སྐྱེ་བ་མི་ལེན་པས་ཁྱབ་སྟེ།
དེ་ཡིན་ན། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པས་ཁྱབ་པའི་
ཕྱིར། ཕྱི་མ་གཉིས་པོ་གང་རུང་ཡིན་ན། འདོད་པར་ལས་ཉོན་གྱིས་སྐྱེ་བ་མི་ལེན་པས་
ཁྱབ་སྟེ། འདོད་པར་སྐྱེ་བ་གཉིས་བརྒྱུད་ནས་འཕགས་ཆོས་བསྟེན་པའི་འཕགས་པ་
ཡིན་ན། འདོད་པར་ཚེ་ཡོངས་སུ་གྱུར་པའི་འཕགས་པ་ཡིན་དགོས་པའི་ཕྱིར། ཁྱབ་སྟེ།
འདོད་པར་ཚེ་ཡོངས་སུ་གྱུར་པའི་འཕགས་པ་ཡིན་ན། ཁམས་གོང་མར་ལས་ཉོན་གྱིས་
སྐྱེ་བ་མི་ལེན་པས་ཁྱབ་པའི་ཕྱིར་ཏེ། མཛོད་ལས། འདོད་པར་ཚེ་ཡོངས་གྱུར་པའི་
འཕགས། ཁམས་བཞིན་དུ་ནི་འགྲོ་བ་ནི། །ཅེས་གསུངས་པའི་ཕྱིར། གཉིས་པ་ནི། ཚེ་
གཅིག་བར་ཆད་གཅིག་པའི་སྒྲ་བཤད་དུ་ཡོད་པའི་འདོད་པར་ཚེ་ཡོངས་གྱུར་གྱི་ཕྱིར་
འོང་དང་ལུས་རྟེན་གཅིག་བསྡུས་ཀྱི་རྒྱུན་ཞུགས་ལྟ་བུ། གསུམ་པ་ནི། འདོད་པར་སྐྱེ་བ་
གཉིས་ལེན་པའི་ཕྱིར་འོང་དང་ལུས་རྟེན་གཅིག་བསྡུས་ཀྱི་རྒྱུན་ཞུགས་ལྟ་བུ། བཞི་པ་
ནི། རྒྱུན་ཞུགས་རིགས་སྐྱེ་ལྟ་བུ། ལྔ་པ་ནི། འདོད་པར་རིགས་མཐུན་གྱི་སྐྱེ་སྲིད་བཞི་
ལེན་པའི་མ་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ལྟ་བུ། དྲུག་པ་ནི། ངེས་པའི་
རྒྱུན་ཞུགས་སྲིད་པ་ལན་བདུན་པ་པ་ལྟ་བུའོ། །
- 285 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རྒྱུན་ཞུགས་སྲིད་པ་ལན་བདུན་པ་བའི་
མཚན་ཉིད་སོགས་བཤད་པ། །
དེས་ན་འདོད་ཉོན་དང་པོ་ཙམ་མ་སྤངས་པའི་རྒྱུན་ཞུགས་ཀྱི་འབྲས་བུ་གསར་དུ་
ཐོབ་པའི་རྒྱུན་ཞུགས་འབྲས་གནས་ཙམ་པོ་པ་གང་ཞིག །སྔོན་སོ་སོ་སྐྱེ་བོའི་གནས་
སྐབས་སུ་འཕགས་པའི་ལམ་ཐོབ་ནས་ཀྱང་། འདོད་པར་ལས་ཉོན་གྱིས་སྐྱེ་སྲིད་བཅུ་
བཞི་དང་བར་སྲིད་བཅུ་བཞི་སྟེ་ཉེར་བརྒྱད་ལེན་པའི་ལས་བསགས་པའི་རིགས་ཅན།
རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད། དབྱེ་ན། ངེས་པའི་རྒྱུན་ཞུགས་སྲིད་
པ་ལན་བདུན་པ་པ་དང་། མ་ངེས་པའི་རྒྱུན་ཞུགས་སྲིད་པ་ལན་བདུན་པ་པ་གཉིས་
ཡོད། རྒྱུན་ཞུགས་སྲིད་པ་ལན་བདུན་པ་གང་ཞིག །འདོད་པར་ལས་ཉོན་གྱིས་སྲིད་པ་
ཉེར་བརྒྱད་ལེན་པར་ངེས་པའི་རིགས་ཅན། དང་པོའི་མཚན་ཉིད། དབྱེ་ན། ལྷའི་རྟེན་
ཅན་གྱི་དེ་དང་། མིའི་རྟེན་ཅན་གྱི་དེ་གཉིས་སུ་ཡོད། ངེས་པའི་རྒྱུན་(༢༠བ)ཞུགས་
སྲིད་པ་ལན་བདུན་པ་པ་གང་ཞིག །ལྷའི་རྟེན་ལ་མྱང་འདས་མངོན་དུ་བྱེད་པའི་རིགས་
ཅན། དང་པོའི་མཚན་ཉིད་ཡིན་ཏེ། མཛོད་འགྲེལ་ལས། གང་ཞིག་ལྷ་དག་གི་ནང་
དུ་རྒྱུན་དུ་ཞུགས་པར་གྱུར་པ་དེ་དག་ནི་དེ་ཁོ་ནར་འོངས་ནས་ཡོངས་སུ་མྱ་ངན་ལས་
འདའོ། །ཞེས་གསུངས་པའི་ཕྱིར། དབྱེ་ན། འདོད་ལྷ་རིགས་དྲུག་གི་རྟེན་ཅན་གྱི་དེ་
དྲུག་ཡོད། དེ་གང་ཞིག །མིའི་རྟེན་ལ་མྱང་འདས་མངོན་དུ་བྱེད་པའི་རིགས་ཅན།
གཉིས་པའི་མཚན་ཉིད་ཡིན་ཏེ། དེ་ཉིད་ལས། གང་ཞིག་མི་དག་གི་ནང་དུ་རྒྱུན་དུ་
ཞུགས་པར་གྱུར་པ་དེ་དག་ནི་དེ་ཁོ་ནར་འོངས་ནས་ཡོངས་སུ་མྱ་ངན་ལས་འདའོ་ཞེས་
གསུངས་པའི་ཕྱིར། དབྱེ་ན། གླིང་གསུམ་གྱི་མིའི་རྟེན་ཅན་གྱི་དེ་གསུམ་ཡོད། འོ་ན།
དེས་སྲིད་པ་ཉེར་བརྒྱད་ལེན་ན་དེ་སྲིད་པ་ལན་བདུན་པ་པར་གསུངས་པ་དང་འགལ་
- 286 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ལོ། །ཞེ་ན། སྐྱོན་མེད་དེ། དེའི་བླང་བྱའི་སྲིད་པ་དེ་རྣམས་བདུན་ཚན་དུ་འདྲ་བས་དེ་
ལྟར་བཤད་པའི་ཕྱིར། དཔེར་ན། འཇིག་རྟེན་གྱི་ཐ་སྙད་ལ་ཤིང་འགའ་ཞིག་ལ་འདབ་
མ་བརྒྱ་ཕྲག་མང་པོ་ཡོད་ཀྱང་ལོ་མ་རེ་རེ་ལ་འདབ་མ་བདུན་བདུན་ཡོད་པས་ན་དེ་ལ་
ཤིང་འདབ་མ་བདུན་པ་ཞེས་བརྗོད་པ་དང༌། གསུང་རབ་ཀྱི་ཐ་སྙད་ལས་ཀྱང་། རིག་
པའི་གནས་བདུན་ལྔ་སུམ་ཅུ་སོ་ལྔ་ལ་མཁས་པའི་དགེ་སློང་ལ་རིག་པའི་གནས་ལྔ་ལ་
མཁས་པའི་དགེ་སློང་ཞེས་བརྗོད་པ་བཞིན་ནོ། །རིག་པའི་གནས་བདུན་ལྔ་སུམ་ཅུ་སོ་
ལྔ་ཡོད་དེ། གཟུགས་ཀྱི་ངོ་བོ་ཡང་དག་པ་ཇི་ལྟ་བཞིན་དུ་རབ་ཏུ་ཤེས་པ། དེའི་ཀུན་
འབྱུང་བ། དེའི་འགོག་པ། དེའི་འགོག་པར་འགྲོ་བའི་ལམ། དེའི་རོ་མྱང་བ། དེའི་ཉེས་
དམིགས། དེའི་ངེས་པར་འབྱུང་བ་ཡང་དག་པ་ཇི་ལྟ་བ་བཞིན་དུ་རབ་ཏུ་ཤེས་པ་རྣམས་
ཏེ་བདུན་དང་། དེས་ཕུང་པོ་ལྷག་མ་བཞི་ལ་རིགས་འགྲེ་སྟེ་སོ་ལྔ་ཡོད་པའི་ཕྱིར། འོ་ན།
དེས་སྲིད་པ་ཉེར་བརྒྱད་ལེན་ན་ལེན་ཚུལ་གང་ཞེ་ན། གསེར་ཕྲེང་ལྟར་ན། ལྷའི་རྟེན་
ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་བ་དེ་ཤི་འཕོས་ཏེ། ལྷའི་སྐྱེ་སྲིད་
དྲུག །དེ་རྗེས་མིའི་སྐྱེ་སྲིད་བདུན། དེ་ནས་ལྷའི་སྐྱེ་སྲིད་གཅིག་བླངས་ནས་རྟེན་དེ་ལ་
མྱང་འདས་མངོན་དུ་བྱེད། དེས་མིའི་རྟེན་ཅན་ལ་ཡང་རིགས་འདྲའོ། །དེ་ལྟར་ཡང་།
གསེར་ཕྲེང་ལས། (༢༡ན)སྐྱེ་བ་ལེན་ཚུལ་ཡང་མིའི་རྟེན་ལ་རྒྱུན་ཞུགས་ཐོབ་ན་མིར་
ལན་དྲུག་ལྷར་ལན་བདུན་བླངས་ནས་མཐར་མིར་སྐྱེས་ནས་འདའོ། །ལྷའི་རྟེན་ལ་ཐོབ་
ན་ཡང་ལྷར་ལན་དྲུག་དང་མིར་ལན་བདུན་བླངས་ཤིང་མཐར་ལྷའི་རྟེན་ལ་འདའོ། །
ཞེས་གསུངས་པའི་ཕྱིར། ཀུན་བཏུས་ལྟར་ན། ལྷའི་རྟེན་ཅན་གྱི་དེ་ཤི་འཕོས་ཏེ། དང་
པོར་མིར་སྐྱེ་བ་གཅིག །དེ་རྗེས་ལྷར་སྐྱེ་སྲིད་གཅིག །དེ་རྗེས་མིར་སྐྱེ་སྲིད་གཅིག་སྟེ།
ཚུལ་དེ་ལྟར་དུ་སྤེལ་ནས་མཐར་ལྷའི་རྟེན་ལ་མྱང་འདས་མངོན་དུ་བྱེད། དེས་མིའི་རྟེན་
ཅན་ལ་ཡང་རིགས་འགྲེའོ། །ཀུན་བཏུས་ལས། རེ་ལྟར་ཐོགས་ན་ལན་བདུན་པ་གང་
- 287 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞེ་ན། རྒྱུན་དུ་ཞུགས་པའི་གང་ཟག་ཉིད་ལྷ་དང་མི་རྣམས་ཀྱི་ནང་དུ་ཡན་མན་དུ་ལན་
བདུན་འཁོར་བར་བྱས་ནས་གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་པའི་
ཕྱིར། རྒྱུན་ཞུགས་སྲིད་པ་ལན་བདུན་པ་པ་གང་ཞིག །འདོད་པར་ལས་ཉོན་གྱིས་སྲིད་
པ་ཉེར་བརྒྱད་ལེན་པར་མ་ངེས་པའི་རིགས་ཅན། མ་ངེས་པའི་རྒྱུན་ཞུགས་སྲིད་པ་ལན་
བདུན་པ་པའི་མཚན་ཉིད། དབྱེ་ན། ལྷའི་རྟེན་ཅན་གྱི་དེ་དང་མིའི་རྟེན་ཅན་གྱི་དེ་གཉིས་
ཡོད། མཚན་ཉིད་སོགས་སྔ་མས་རིགས་འགྲེའོ། ཁ་ཅིག །རྟོགས་པའི་ཁྱད་པར་རྒྱུན་
ཞུགས་ཀྱི་འབྲས་བུ་ལ་གནས་པ། སྤངས་པའི་ཁྱད་པར་འདོད་ཉོན་དང་པོ་ཙམ་ཡང་མ་
སྤངས་པ། སྐྱེ་བ་ལེན་ཚུལ་གྱི་ཁྱད་པར་འདོད་པར་རིགས་མཐུན་གྱི་སྐྱེ་སྲིད་བདུན་ལེན་
པར་ངེས་པ། རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད་དུ་འདོད་པ་མི་འཐད་
དེ། རྒྱུན་ཞུགས་སྲིད་པ་ལན་བདུན་པ་པ་ཡིན་ན། འདོད་པར་རིགས་མཐུན་གྱི་སྐྱེ་སྲིད་
བདུན་ལེན་པར་ངེས་པས་མ་ཁྱབ་པའི་ཕྱིར། གཟུགས་སུ་ཉེར་འགྲོའི་ཕྱིར་མི་འོང་གོང་
འཕོ་འོག་མིན་མཐར་ཐུག་འགྲོ་ཡིན་ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་
པས་མ་ཁྱབ་པའི་ཕྱིར། རྟགས་གཉིས་ཀ་གྲུབ་སྟེ། མཛོད་འགྲེལ་ལས། གོང་དུ་འཕོ་བ་
དེ་དག་བར་སྐབས་སུ་ཡང་ཡོངས་སུ་མྱ་ངན་ལས་འདའ་རུང་བར་བལྟ་བར་བྱ་སྟེ། འོག་
མིན་དང་སྲིད་པའི་རྩེ་མོའི་མཐར་ཐུག་པར་འགྲོ་བ་ནི། དེ་ཕན་ཆད་དུ་འགྲོ་བ་མེད་པའི་
ཕྱིར། དཔེར་ན། རྒྱུན་དུ་ཞུགས་(༢༡བ)པ་མཆོག་ཏུ་ཐོགས་ན་ལན་བདུན་པ་བ་ཉིད་
བཞིན་ནོ། །ཞེས་གསུངས་པའི་ཕྱིར། ཁ་ཅིག །དེ་ངེས་པའི་རྒྱུན་ཞུགས་སྲིད་པ་ལན་
བདུན་པ་པའི་མཚན་ཉིད་དུ་འདོད་པ་མི་འཐད་དེ། ངེས་པའི་རྒྱུན་ཞུགས་སྲིད་པ་ལན་
བདུན་པ་པ་ཚེ་འཕོས་ནས་འདོད་པའི་བར་སྲིད་དུ་སྐྱེས་མ་ཐག་པའི་རྒྱུན་ཞུགས་དེ།།
ངེས་པའི་རྒྱུན་ཞུགས་སྲིད་པ་ལན་བདུན་པ་པ་མ་ཡིན་པའི་ཕྱིར། ཁ་ཅིག །རྒྱུན་ཞུགས་
གང་ཞིག །རང་དང་རྒྱུད་གཅིག་ཏུ་གྱུར་པའི་རྒྱུན་ཞུགས་ཀྱི་རྟེན་ལ་འདོད་པར་ལས་
- 288 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ཉོན་གྱིས་སྲིད་པ་ཉེར་བརྒྱད་ལེན་པར་ངེས་པ། དེའི་མཚན་ཉིད། དེ་གང་ཞིག །དེ་
ལྟར་མ་ངེས་པ། མ་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་མཚན་ཉིད་ཟེར་
བ་མི་འཐད་དེ། སྐྱེ་སྲིད་བཅུ་གསུམ་པའི་རྟེན་ལ་ཕྱིར་འོང་གི་འབྲས་བུ་མངོན་དུ་བྱེད་
པར་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡོད་པའི་ཕྱིར། མ་གྲུབ་ན། ངེས་
པའི་རྒྱུན་ཞུགས་སྲིད་པ་ལན་བདུན་པ་པའི་རྟོགས་པ་སྔོན་དུ་སོང་བའི་ཕྱིར་འོང་ཡིན་
ན། འདོད་པར་ལས་ཉོན་གྱིས་སྐྱེ་བ་མི་ལེན་པས་ཁྱབ་པར་ཐལ་ལོ། །
གཞན་ཡང་། ངེས་པའི་རྒྱུན་ཞུགས་སྲིད་པ་ལན་བདུན་པའི་རྟོགས་པ་སྔོན་དུ་སོང་
ཞིང་། འདོད་པར་རིགས་མཐུན་གྱི་སྐྱེ་སྲིད་གཉིས་བླངས་ཟིན་པའི་རྒྱུན་ཞུགས་དེ་ཆོས་
ཅན། མཚོན་བྱ་གཉིས་པ་དེར་ཐལ། མཚན་ཉིད་དེའི་ཕྱིར། འདོད་ན། དེ་ཆོས་ཅན།།
འདོད་ཉོན་དང་པོ་ཙམ་ཡང་མ་སྤངས་པར་ཐལ་ལོ། ཁྱབ་སྟེ། མཛོད་ལས། འབྲས་
གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་བདུན་པ། །ཞེས་གསུངས་པའི་ཕྱིར།
ཁ་ཅིག །འདོད་ཉོན་དང་པོའི་དངོས་གཉེན་ལ་གནས་པའི་ངེས་པའི་རྒྱུན་ཞུགས་
སྲིད་པ་ལན་བདུན་པ་པ་ཡོད་དེ། མཛོད་ལས། འབྲས་གནས་སྒོམ་སྤང་བྱ་མ་ཟད། །
ཅེས་གསུངས་ཤིང་། བྱ་མི་བརྩོན། །ཞེས་མ་གསུངས་པ་ལ་དགོས་པ་ཡོད་པའི་ཕྱིར།
ཟེར་ན་མི་འཐད་དེ། ཚེ་དེ་ལ་འདོད་ཉོན་དང་པོ་སྤོང་བའི་ངེས་པའི་རྒྱུན་ཞུགས་སྲིད་པ་
ལན་བདུན་པ་པ་མེད་པའི་ཕྱིར། མ་གྲུབ་ན། ངེས་པའི་རྒྱུན་ཞུགས་སྲིད་པ་ལན་བདུན་
པ་པ་ཡིན་ན། འདོད་པར་ལས་ཉོན་གྱིས་རིགས་མཐུན་གྱི་སྐྱེ་སྲིད་བདུན་ལེན་པར་
ངེས་པས་མ་ཁྱབ་པར་ཐལ་ལོ། །ཁྱབ་སྟེ། (༢༢ན)གསེར་ཕྲེང་ལས། ཉོན་མོངས་པ་
གཅིག་སྤངས་པ་དང་། སྐྱེ་བ་གཅིག་བླངས་ནས་མཚན་ཉིད་འཇིག་གོ །ཞེས་གསུངས་
པའི་ཕྱིར། །
ཁ་ཅིག །མ་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ཡིན་ན། འདོད་པར་
- 289 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རིགས་མཐུན་གྱི་སྐྱེ་སྲིད་བཞི་ལེན་པས་ཁྱབ་ཟེར་བ་མི་འཐད་དེ། འདོད་པར་རིགས་
མཐུན་གྱི་སྐྱེ་སྲིད་གསུམ་ཙམ་ལེན་པའི་དེ་ཡོད་པའི་ཕྱིར། འགྲེལ་བཤད་ལས། དཔེར་
ན་རྒྱུན་དུ་ཞུགས་པ་མཆོག་ཏུ་ཐོགས་ན་ལན་བདུན་པ་ཉིད་བཞིན་ནོ། །དེ་ཡང་ཚེ་གཉིས་
སམ་གསུམ་མངོན་པར་གྲུབ་ནས་ཡོངས་སུ་མྱ་ངན་ལས་འདའ་བ་མི་སྲིད་པ་མིན་མོད་
ཀྱི། ཞེས་གསུངས་པའི་ཕྱིར། འདོད་ཉོན་གསུམ་པ་སྤངས་པའི་རྒྱུན་ཞུགས་ཀྱི་འབྲས་
བུ་གསར་དུ་ཐོབ་པའི་རྒྱུན་ཞུགས་འབྲས་གནས་ཁྱད་པར་ཅན་གང་ཞིག །འདོད་པར་
རིགས་མཐུན་གྱི་སྐྱེ་སྲིད་གཉིས་ལེན་པར་ངེས་ཤིང་བཞི་མི་ལེན་པར་ངེས་པ། རྒྱུན་
ཞུགས་རིགས་ནས་རིགས་སྐྱེའི་མཚན་ཉིད། དབྱེ་ན། ལྷའི་རིགས་ནས་རིགས་སྐྱེ།
མིའི་རིགས་ནས་རིགས་སྐྱེ་གཉིས་ཡོད། མཚན་ཉིད་སོགས་སྲིད་པ་ལན་བདུན་པ་པས་
རིགས་འགྲེའོ། །དེ་ཡིན་ན། འདོད་ཉོན་གསུམ་པ་སྤངས་པས་ཁྱབ། བཞི་པ་སྤངས་མ་
སྤངས་གཉིས་ཡོད། ལྔ་པ་མ་སྤངས་པས་ཁྱབ། འདོད་པར་རིགས་མཐུན་གྱི་སྐྱེ་སྲིད་
གཉིས་ལེན་པར་ངེས་པས་ཁྱབ། གསུམ་ལེན་མི་ལེན་གཉིས་ཡོད། བཞི་མི་ལེན་པས་
ཁྱབ་སྟེ། མཛོད་ལས། རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་
རིགས་ནས་རིགས། །ཞེས་གསུངས་པ་དང༌། བློ་གསལ་བགྲོད་པའི་ཐེམ་སྐས་ལས།
ཉོན་མོངས་གསུམ་དག་སྐྱེ་བ་གཉིས། །རིམ་བཞིན་ངེས་སྤངས་ངེས་པར་ལེན། །བཞི་
པ་སྤངས་དང་སྐྱེ་བ་ནི། །གསུམ་པ་བླངས་དང་མ་བླངས་འདྲ། །སྤང་བྱ་ལྔ་པ་སྐྱེ་བ་
བཞི། །ངེས་པར་མ་སྤངས་མ་བླངས་པ། །རིགས་ནས་རིགས་སྐྱེའི་ཁྱད་ཆོས་སུ། །
མཁས་པ་རྣམས་ཀྱིས་རྟོགས་པར་བྱ། །ཞེས་གསུངས་པའི་ཕྱིར། །
ཁ་ཅིག །རྒྱུན་ཞུགས་རིགས་སྐྱེ་དང་རྒྱུན་ཞུགས་འབྲས་གནས་ཙམ་པོ་པའི་གཞི་
མཐུན་ཡོད། འདོད་པར་རིགས་མཐུན་གྱི་སྲིད་པ་བཞི་ལེན་པའི་རྒྱུན་ཞུགས་རིགས་སྐྱེ་
ཡོད། ལམ་རྗེས་(༢༢བ)ཤེས་ལ་གནས་པའི་ཕྱིར་མི་འོང་གིས་འདོད་ཉོན་དགུ་པ་
- 290 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མ་སྤངས་ཞེས་ཟེར་ན། ལམ་རྗེས་ཤེས་ལ་གནས་པའི་རྒྱུན་ཞུགས་རིགས་སྐྱེ་ཡོད་
པར་ཐལ། དེ་དང་རྒྱུན་ཞུགས་འབྲས་གནས་ཙམ་པོ་པའི་གཞི་མཐུན་ཡོད་པའི་ཕྱིར།
འདོད་ན། དེ་འདོད་ཉོན་གསུམ་པ་སྤངས་པའི་གང་ཟག་ཏུ་ཐལ། ། རྒྱུན་ཞུགས་
རིགས་སྐྱེ་ཡིན་པའི་ཕྱིར། འདོད་ན། ལམ་རྗེས་ཤེས་ལ་གནས་པའི་ཕྱིར་མི་འོང་གིས་
འདོད་ཉོན་དགུ་པ་སྤངས་པར་ཐལ་ལོ། །གཞན་ཡང་། མཛོད་ལས། ཚེ་གཉིས་གསུམ་
དུ་རིགས་ནས་རིགས། །ཞེས་གསུངས་པ་མི་འཐད་པར་ཐལ། འདོད་པར་རིགས་
མཐུན་གྱི་སྐྱེ་སྲིད་བཞི་ལེན་པའི་རྒྱུན་ཞུགས་རིགས་སྐྱེ་ཡོད་པའི་ཕྱིར། ཁོ་ན་རེ། མ་
ཁྱབ་སྟེ། དེ་ནི་རྒྱུན་ཞུགས་ཀྱི་འབྲས་བུ་ཐོབ་པའི་རྟེན་དེ་ལ་འདོད་པར་རིགས་མཐུན་
གྱི་སྐྱེ་སྲིད་བཞི་མི་ལེན་པ་ལ་དགོངས་པ་ཡིན་པའི་ཕྱིར། དེ་ལྟར་མ་ཡིན་ན་དེ་ཡོད་
པར་ཐལ། རྒྱལ་ཆེན་རིགས་བཞིའི་རྟེན་ལ་སྐྱེ་སྲིད་གསུམ་བླངས་ནས་སུམ་ཅུ་རྩ་གསུམ་
པའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་ཞུགས་ལྷའི་རིགས་
ནས་རིགས་སྐྱེ་ཡང་ཡོད། འཛམ་བུ་གླིང་པའི་མིའི་རྟེན་ལ་སྐྱེ་སྲིད་གསུམ་བླངས་ནས་
ལུས་འཕགས་པོའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་
ཞུགས་མིའི་རིགས་ནས་རིགས་སྐྱེ་ཡང་ཡོད་པའི་ཕྱིར་ཏེ། མཛོད་འགྲེལ་ལས། རིགས་
ནས་རིགས་སུ་སྐྱེ་བ་ནི་རྣམ་པ་གཉིས་ཏེ། ལྷའི་རིགས་ནས་རིགས་སུ་སྐྱེ་བ་ནི་ལྷ་དག་
གི་ནང་དུ་གཉིས་སམ་གསུམ་འཁོར་ནས་ལྷའི་རིགས་དེའང་གཞན་དུ་ཡོངས་སུ་མྱ་ངན་
ལས་འདའོ། །མིའི་རིགས་ནས་རིགས་སུ་སྐྱེ་བ་ནི་མི་དག་གི་ནང་དུ་ལན་གཉིས་སམ་
གསུམ་འཁོར་ནས། གླིང་དེའམ་གཞན་དུ་ཡོངས་སུ་མྱ་ངན་ལས་འདའོ། །ཞེས་
གསུངས་པའི་ཕྱིར་ན་མ་ཁྱབ། རྒྱལ་ཆེན་རིགས་བཞིའི་རྟེན་ལ་སྐྱེ་སྲིད་གསུམ་བླངས་
ནས་རྟེན་དེ་ལ་མྱང་འདས་མངོན་དུ་བྱེད་པ་དང་། དེར་སྐྱེ་སྲིད་གཉིས་བླངས་ནས་སུམ་
ཅུ་རྩ་གསུམ་པའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་
- 291 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞུགས་ལྷའི་རིགས་ནས་རིགས་སྐྱེ་ཡོད་པ་ལུང་དང་པོའི་དོན་དང་། འཛམ་བུའི་གླིང་
པའི་རྟེན་ལ་སྐྱེ་སྲིད་གསུམ་(༢༣ན)བླངས་ནས་རྟེན་དེ་ལ་མྱང་འདས་མངོན་དུ་བྱེད་པ་
དང༌། དེར་སྐྱེ་སྲིད་གཉིས་བླངས་ནས། ལུས་འཕགས་པོའི་སྔོན་དུས་ཀྱི་སྲིད་པའི་རྟེན་
ལ་མྱང་འདས་མངོན་དུ་བྱེད་པའི་རྒྱུན་ཞུགས་མིའི་རིགས་ནས་རིགས་སྐྱེ་ཡོད་པ་ལུང་
གཉིས་པའི་དོན་ཡིན་པའི་ཕྱིར། །
ཁོ་ན་རེ། འདོད་ཉོན་བཞི་པ་སྤངས་ལྔ་པ་མ་སྤངས་པའི་རྒྱུན་ཞུགས་རིགས་སྐྱེ་
ཆོས་ཅན། རྒྱུན་ཞུགས་འབྲས་གནས་ཁྱད་པར་ཅན་དུ་ཐལ། རྒྱུན་ཞུགས་རིགས་སྐྱེ་
ཡིན་པའི་ཕྱིར། ཁྱབ་པ་ཁས། འདོད་ན། དེ་ཉན་ཐོས་ཀྱི་སྒོམ་ལམ་བར་ཆད་མེད་ལམ་
ལ་གནས་པར་ཐལ་ལོ། །ཟེར་ན། མ་ཁྱབ། འདོད་ན། འདོད་ཉོན་ལྔ་པའི་དངོས་
གཉེན་ལ་གནས་པར་ཐལ། འདོད་པ་གང་ཞིག །དེས་འདོད་ཉོན་བཞི་པ་སྤངས་ཟིན་
པའི་ཕྱིར། འདོད་ན། དེ་ཚེ་དེ་ལ་འདོད་ཉོན་ལྔ་པ་སྤོང་ནུས་སུ་ཐལ་ལོ། །འདོད་ན། ཚེ་
དེ་ལ་འདོད་ཉོན་དྲུག་པ་སྤོང་ངེས་སུ་ཐལ། འདོད་པ་གང་ཞིག །ཚེ་དེ་ལ་དེ་སྤོང་ནུས་
སུ་མཐོང་ནས་འབྲས་བུ་གསར་ཐོབ་ཡོད་པར་ཤེས་ན། འདོད་ཉོན་དྲུག་པ་ཡང་ངེས་
པར་སྤོང་བའི་ཕྱིར་ཏེ། མཛོད་འགྲེལ་ལས། ཅིའི་ཕྱིར་རྣམ་པ་ལྔ་སྤངས་པའི་ཕྱིར་མ་
ཡིན་ཞེ་ན། དེ་སྤངས་ན་དྲུག་པ་ཡང་གདོན་མི་ཟ་བར་སྤོང་བའི་ཕྱིར་ཏེ་དེའི་རྣམ་པ་
གཅིག་གིས་ནི་བར་ཆད་གཅིག་པ་བཞིན་དུ་འབྲས་བུ་ལ་གེགས་བྱ་བར་མི་ནུས་ཏེ།
ཁམས་ལས་མི་འདའ་བའི་ཕྱིར་རོ། །ཞེས་གསུངས་པའི་ཕྱིར། འདོད་ན། ཚེ་དེ་ལ་ཕྱིར་
འོང་གི་འབྲས་བུ་མངོན་དུ་བྱེད་པར་ངེས་པར་ཐལ་ལོ། །འདོད་མི་ནུས་ཏེ། རྒྱུན་ཞུགས་
རིགས་སྐྱེ་ཡིན་པའི་ཕྱིར་ཟེར་ན། མཛོད་འགྲེལ་ལས། སྔོན་རྣམ་པ་གསུམ་མམ་བཞི་
སྤངས་པ་དང་བདུན་ནམ་བརྒྱད་སྤངས་པས་འབྲས་བུ་ཐོབ་པ་ནི་ཇི་སྲིད་དུ་འབྲས་བུ་
ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་བའམ་
- 292 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བར་ཆད་གཅིག་པ་ཞེས་ནི་མི་བྱའོ། །ཞེས་གསུངས་པ་མི་འཐད་པར་ཐལ། རྒྱུན་ཞུགས་
རིགས་སྐྱེ་ཡིན་ན། འབྲས་བུ་ཁྱད་པར་ཅན་གྱི་ལམ་མངོན་དུ་བྱས་པས་མ་ཁྱབ་པའི་
ཕྱིར་ཏེ། དེ་ཡིན་ན་རྒྱུན་ཞུགས་འབྲས་གནས་ཁྱད་པར་ཅན་ཡིན་པས་མ་ཁྱབ་པའི་ཕྱིར།
གཞན་ཡང་། འདོད་ཉོན་བཞི་པ་(༢༣བ)སྤངས་པའི་རྒྱུན་ཞུགས་རིགས་སྐྱེ་དང་། རྒྱུན་
ཞུགས་འབྲས་གནས་ཁྱད་པར་ཅན་གྱི་གཞི་མཐུན་ཡོད་པར་ཐལ། འདོད་ཉོན་བཞི་
པའི་ས་བོན་གྱི་དངོས་གཉེན་ལ་གནས་པའི་རྒྱུན་ཞུགས་རིགས་སྐྱེ་ཡོད་པའི་ཕྱིར་ཏེ།
དེའི་ས་བོན་མ་སྤངས་པའི་དེ་ཡོད་པའི་ཕྱིར་ཏེ། འདོད་ཉོན་ལྔ་པའི་ས་བོན་མ་སྤངས་
པའི་དེ་ཡོད་པའི་ཕྱིར་ཏེ། འདོད་ཉོན་དྲུག་པའི་ས་བོན་མ་སྤངས་པའི་ཕྱིར་འོང་ཡོད་
པའི་ཕྱིར་ཏེ། འདོད་ཉོན་དགུ་པའི་ས་བོན་མ་སྤངས་པའི་ཕྱིར་མི་འོང་ཡོད་པའི་ཕྱིར།
གསུམ་པ་ས་མཚམས་ནི། སྤང་བྱ་ཅིག་ཅར་པའི་རྒྱུན་ཞུགས་ཀྱི་ས་མཚམས། མཐོང་
ལམ་སྐད་ཅིག་མ་བཅུ་དྲུག་པ་ནས་ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་
ཆུང་ངུའི་དངོས་གཉེན་ལ་གནས་པའི་བར་ཡོད། སྤང་བྱ་རིམ་གྱིས་པའི་རྒྱུན་ཞུགས་ཀྱི་
ས་མཚམས། མཐོང་ལམ་སྐད་ཅིག་མ་བཅུ་དྲུག་པ་ནས་འདོད་ཉོན་དྲུག་པའི་དངོས་
གཉེན་ལ་གནས་པའི་བར་དུ་ཡོད། བཞི་པ་ནི། ཅིའི་ཕྱིར་རྒྱུན་ཞུགས་ཞེས་བྱ་ཞེ་ན།
མྱང་འདས་ཐོབ་པར་བྱེད་པའི་ལམ་གྱི་རྒྱུན་ལ་ཞུགས་པས་ན་རྒྱུན་ཞུགས་ཞེས་བརྗོད་
པ་ཡིན་པའི་ཕྱིར། །
ཕྱིར་འོང་ཞུགས་པ་བཤད་པ།
༈ གཉིས་པ་ཕྱིར་འོང་ལ། ཞུགས་པ་བཤད་པ་དང་། འབྲས་གནས་བཤད་པ་
གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་
ནི། ཞུགས་པ་བཞིའི་ནང་ཚན་གང་ཞིག །ཕལ་ཆེར་ལ་འདོད་ཆགས་དང་བྲལ་བས་
རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་
- 293 -
S།



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བཞིན་པའི་སྦྱོར་བ་རྒྱུན་ཆགས་ལ་གནས་པས་རབ་ཏུ་ཕྱེ་བ། ཕྱིར་འོང་ཞུགས་པའི་
མཚན་ཉིད། དབྱེ་ན། འབྲས་བུ་ཐོད་རྒལ་པའི་ཕྱིར་འོང་ཞུགས་པ། འབྲས་བུ་རིམ་
གྱིས་པའི་ཕྱིར་འོང་ཞུགས་པ་གཉིས་ལས། ཕྱིར་འོང་ཞུགས་པ་གང་ཞིག །སྦྱོར་ལམ་
སྟན་གཅིག་པ་ནས་ལམ་རྗེས་བཟོད་ཀྱི་བར་གང་རུང་ལ་གནས་པ། དང་པོའི་མཚན་
ཉིད། དབྱེ་ན། ཕྱིར་འོང་ཞུགས་པ་དད་པའི་རྗེས་འབྲང་དང་། དེ་ཆོས་ཀྱི་རྗེས་འབྲང་
གཉིས། དེ་གང་ཞིག །རྒྱུན་ཞུགས་ཀྱི་རྟོགས་པ་སྔོན་དུ་སོང་བ། གཉིས་པའི་མཚན་
ཉིད། དབྱེ་ན། དད་མོས་པའི་ཕྱིར་(༢༤ན)འོང་ཞུགས་པ་དང་། མཐོང་ཐོབ་པའི་ཕྱིར་
འོང་ཞུགས་པ་གཉིས་ཡོད། གསུམ་པ་ནི། དང་པོའི་ས་མཚམས་སྦྱོར་ལམ་སྟན་གཅིག་
པ་ནས་ལམ་རྗེས་བཟོད་ཀྱི་བར་དུ་ཡོད། གཉིས་པའི་ས་མཚམས་རྒྱུན་ཞུགས་ཀྱི་འབྲས་
བུ་ཐོབ་རྗེས་སུ་འདོད་ཉོན་དང་པོ་ཙམ་སྤོང་བ་ལ་བརྩོན་པ་ནས་འདོད་ཉོན་དྲུག་པ་
སྤོང་བ་ལ་བརྩོན་པའི་བར་དུ་ཡོད། བཞི་པ་ནི། ཅིའི་ཕྱིར་ཕྱིར་འོང་ཞུགས་པ་ཞེས་བྱ་ཞེ་
ན། ཕྱིར་འོང་གི་འབྲས་བུ་ཐོབ་པའི་ཕྱིར་དུ་ཞུགས་པ་སྟེ་སྦྱོར་བ་རྒྱུན་ཆགས་ལ་གནས་
པས་ན་དེ་སྐད་ཅེས་བྱའོ། ། །
ཁ་ཅིག །ལམ་རྗེས་ཤེས་ཀྱི་རྟོགས་པ་ཐོབ་པའི་འདོད་ཉོན་དྲུག་པ་མ་སྤངས་པའི་
ཉན་ཐོས་གང་ཞིག །འདོད་ཉོན་དང་པོ་ནས་དྲུག་པའི་བར་གང་རུང་སྤོང་བ་ལ་བརྩོན་
བཞིན་པའི་གང་ཟག །འབྲས་བུ་རིམ་གྱིས་པའི་ཕྱིར་འོང་ཞུགས་པའི་མཚན་ཉིད་དང་།
ཕྱིར་འོང་ཞུགས་པའི་མཚན་ཉིད་དུ་འདོད་པ་རྣམས་མི་རིགས་ཏེ། དང་པོ་ལ། འདོད་
ཉོན་དྲུག་པའི་དངོས་གཉེན་ལ་གནས་པའི་སྤང་བྱ་ཅིག་ཅར་པའི་རྒྱུན་ཞུགས་ཀྱིས་མ་
ངེས། གཉིས་པ་ལ། མཐོང་ལམ་སྡུག་བསྔལ་ཆོས་བཟོད་ལ་གནས་པའི་འབྲས་བུ་ཐོད་
རྒལ་བའི་ཕྱིར་འོང་ཞུགས་པས་མ་ངེས་པའི་ཕྱིར། ཁོ་ན་རེ། ཁྱོད་ཀྱི་ས་མཚམས་དེ་མི་
འཐད་པར་ཐལ། ཕྱིར་འོང་ཞུགས་པ་ཡིན་ན། འདོད་ཉོན་ལྔ་པ་སྤངས་པས་ཁྱབ་པའི་
- 294 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
ཕྱིར་ཏེ། ཀུན་བཏུས་ལས། ལན་ཅིག་ཕྱིར་འོང་བའི་འབྲས་བུ་ལ་འཇུག་པ་གང་ཞེ་ན།
གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པ་ལྔ་པ་སྤངས་པའི་ལམ་ལ་
གནས་པའི་གང་ཟག་གོ །ཞེས་གསུངས་པའི་ཕྱིར་ན་མ་ཁྱབ། དེ་ཕྱིར་འོང་ཞུགས་པའི་
ཡ་མཐའི་ས་མཚམས་སྟོན་པ་ཙམ་ཡིན་པའི་ཕྱིར། དེ་ལྟར་མ་ཡིན་ན་འདོད་ཉོན་དང་
པོའི་དངོས་གཉེན་ལ་གནས་པའི་སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་ཆོས་
ཅན། དེར་ཐལ། དེའི་ཕྱིར། ཁ་ཅིག །འབྲས་བུ་ཐོད་རྒལ་བའི་ཕྱིར་འོང་ཞུགས་པའི་ས་
མཚམས་སྦྱོར་ལམ་སྟན་གཅིག་པ་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་
ཉོན་དྲུག་པའི་དངོས་གཉེན་གྱི་བར་ན་ཡོད། ཟེར་བ་མི་འཐད་དེ། སྦྱོར་ལམ་སྟན་
གཅིག་པ་ལ་གནས་པའི་ཕྱིར་འོང་ཞུགས་པས་དེ་(༢༤བ)སྤངས་པའི་ཕྱིར། མ་གྲུབ་ན།
དེ་ཆོས་ཅན། ཁྱོད་ཀྱིས་དེ་སྤངས་པར་ཐལ། ཁྱོད་འབྲས་བུ་ཐོད་རྒལ་པའི་ཕྱིར་འོང་
ཞུགས་པ་ཡིན་པའི་ཕྱིར་ཏེ། ཆོས་ཅན་དེ་ཡིན་པའི་ཕྱིར།
ཕྱིར་འོང་འབྲས་གནས་བཤད་པ།
༈ གཉིས་པ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི།
འབྲས་གནས་བཞིའི་ནང་ཚན་གང་ཞིག །ཕལ་ཆེར་ལ་འདོད་ཆགས་དང་བྲལ་བས་རབ་
ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པ། ཕྱིར་འོང་
འབྲས་གནས་ཀྱི་མཚན་ཉིད་ཡིན་ཏེ། རྣམ་བཤད་ལས། གཉིས་པ་ཕལ་ཆེར་རམ་མ་
ལུས་པར་སྤངས་པས་འབྲས་བུ་བར་པ་གཉིས་དང་། ཞེས་གསུངས་པའི་ཕྱིར། ཁ་ཅིག །
འདོད་ཉོན་དྲུག་པ་སྤངས་པའི་ཉན་ཐོས་སློབ་པའི་འབྲས་གནས། ཕྱིར་འོང་དང་། འབྲས་
བུ་རིམ་གྱིས་པའི་ཕྱིར་འོང་གི་མཚན་ཉིད་དུ་འདོད་པ་རྣམས་མི་འཐད་དེ། དང་པོ་ལ།
འདོད་ཉོན་དྲུག་པ་སྤངས་པའི་རྣམ་གྲོལ་ལམ་ལ་གནས་པའི་སྤང་བྱ་ཅིག་ཅར་བའི་
- 295 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རྒྱུན་ཞུགས་ཀྱིས་མ་ངེས་ལ། གཉིས་པ་ལ། ཕྱིར་མི་འོང་གིས་མ་ངེས་པའི་ཕྱིར། གཉིས་
པ་ལ། ཕྱིར་འོང་ལ་འབྲས་བུ་ཐོབ་ཚུལ་གྱི་སྒོ་ནས་འབྲས་བུ་ཐོད་རྒལ་པའི་ཕྱིར་འོང་
དང༌། འབྲས་བུ་རིམ་གྱིས་པའི་ཕྱིར་འོང་གཉིས་ཡོད། རང་ཡིན་པའམ་རང་གི་ནང་ཚན་
དུ་གྱུར་པའི་འབྲས་བུ་རིམ་གྱིས་པའི་ཕྱིར་འོང་མེད་པ་ཡང་ཡིན། ཕྱིར་འོང་འབྲས་གནས་
ཀྱང་ཡིན་པའི་གཞི་མཐུན་པ། དང་པོའི་མཚན་ཉིད། ཕྱིར་འོང་གང་ཞིག །རྒྱུན་ཞུགས་
ཀྱི་རྟོགས་པ་སྔོན་དུ་སོང་བ། གཉིས་པའི་མཚན་ཉིད། དེ་ལ་དབང་པོའི་སྒོ་ནས་དབང་
རྟུལ་དད་མོས་པའི་ཕྱིར་འོང་དང་། དབང་རྣོན་མཐོང་ཐོབ་པའི་དེ་གཉིས་ཡོད། ཕྱིར་
འོང་གང་ཞིག །རང་གི་ཞུགས་པ་དད་མོས་པ་དང་དད་པའི་རྗེས་འབྲང་གང་རུང་གི་
རྟོགས་པ་སྔོན་དུ་སོང་བ། དང་པོའི་མཚན་ཉིད། དེ་གང་ཞིག །རང་གི་ཤུགས་ལ་མཐོང་
ཐོབ་པ་དང་ཆོས་ཀྱི་རྗེས་འབྲང་གང་རུང་གི་རྟོགས་པ་སྔོན་དུ་སོང་བ། གཉིས་པའི་
མཚན་ཉིད། དེ་ལ་སྦྱོར་བའི་སྒོ་ནས་ཕྱིར་འོང་འབྲས་གནས་ཙམ་པོ་བ་དང༌། དེ་ཁྱད་
པར་ཅན་གཉིས། ཕྱིར་འོང་འབྲས་གནས་གང་ཞིག །རང་གི་གོང་མའི་(༢༥ན)འབྲས་
བུ་ལ་མ་ཞུགས་པས་རབ་ཏུ་ཕྱེ་བ། དང་པོའི་མཚན་ཉིད། དེ་གང་ཞིག །རང་གི་གོང་
མའི་འབྲས་བུ་ལ་ཞུགས་པས་རབ་ཏུ་ཕྱེ་བ། གཉིས་པའི་མཚན་ཉིད། དེ་དང་ཕྱིར་འོང་
འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་བ་གཉིས་དོན་གཅིག ། །
ཁོ་ན་རེ། འདོད་ཉོན་བདུན་པའི་དངོས་གཉེན་ལ་གནས་པའི་ཕྱིར་འོང་ཆོས་ཅན།
ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་བ་ཡིན་པར་ཐལ།
དེ་ཁྱད་པར་ཅན་ཡིན་པའི་ཕྱིར། ཁྱབ་པ་ཁས། འདོད་ན། དེ་ཕྱིར་མི་འོང་གི་འབྲས་
བུ་ཐོབ་པ་ལ་ཉོན་མོངས་པ་གཅིག་ཁོ་ནས་བར་དུ་ཆོད་པར་ཐལ། འདོད་པའི་ཕྱིར་ན་
མ་ཁྱབ། འདོད་མི་ནུས་ཏེ། དེ་ལ་འདོད་ཉོན་བརྒྱད་པ་དང་དགུ་པ་གཉིས་ཀྱིས་བར་དུ་
ཆོད་པའི་ཕྱིར་ཞེས་ཟེར་ཞིང་། དེ་ཡིན་ན། འདོད་ཉོན་བརྒྱད་པ་སྤངས་པས་ཁྱབ་སྟེ།
- 296 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མཛོད་ལས། ཉེས་ཆ་བདུན་དང་བརྒྱད་ཟད་པ། །ཚེ་གཅིག་བར་ཆད་གཅིག་པ་དང༌། །
གསུམ་པ་ལ་ནི་ཞུགས་པ་ཡིན། །ཞེས་གསུངས་པའི་ཕྱིར་ན། ལན་ཅིག་ཕྱིར་འོང་ཡིན་
ན། འདོད་པར་ལས་ཉོན་གྱིས་སྐྱེ་བ་གཅིག་ལེན་པས་ཁྱབ་པར་ཐལ། ཕྱིར་འོང་འབྲས་
གནས་ཁྱད་པར་ཅན་ཚེ་གཅིག་བར་ཆད་གཅིག་པ་བ་ཡིན་ན། ཕྱིར་མི་འོང་གི་འབྲས་
བུ་མངོན་དུ་བྱེད་པ་ལ་ཉོན་མོངས་པ་གཅིག་ཁོ་ནས་བར་དུ་ཆོད་པས་ཁྱབ་པའི་ཕྱིར།
རྟགས་ཁས། འདོད་མི་ནུས་ཏེ། ཕྱིར་འོང་གི་རྟེན་ལ་གཟུགས་སུ་ཉེར་འགྲོའི་ཕྱིར་མི་
འོང་གི་འབྲས་བུ་མངོན་དུ་བྱེད་པ་ཡོད་པའི་ཕྱིར། མ་ཁྱབ་ན། འདོད་པར་ཚེ་ཡོངས་སུ་
གྱུར་པའི་འཕགས་པས་ཁམས་གོང་མར་ལས་ཉོན་གྱིས་སྐྱེ་བ་ལེན་པ་ཡོད་པར་ཐལ།
འདོད་པའི་ཕྱིར། །
ཁ་ཅིག །ཕྱིར་འོང་ཡིན་ན། འདོད་པར་ལས་ཉོན་གྱིས་སྐྱེ་བ་གཉིས་མི་ལེན་པས་
ཁྱབ། ཟེར་ན་མི་འཐད་དེ། ཉན་སར་ལྷའི་སྲིད་པ་གཅིག་དང་མིའི་སྲིད་པ་གཅིག་
འགྲུབ་པའི་ཕྱིར་ལན་གཅིག་ཕྱིར་འོང་བའི་འབྲས་བུ་རྣམ་པར་བཞག །ཅེས་དང་། །
མཛོད་འགྲེལ་ལས། གང་ཞིག་ལྷ་དག་གི་ནང་དུ་སོང་སྟེ་མི་དག་གི་ནང་དུ་ལན་ཅིག་
ཕྱིར་འོང་བའི་ཕྱིར། ཕྱིར་འོང་(༢༥བ)བ་སྟེ། དེ་ཕན་ཆད་དུ་འགྲོ་བ་མེད་པའི་ཕྱིར། །
ཞེས་གསུངས་པའི་ཕྱིར། དེ་ལྟ་ན་འདི་ལན་ཅིག་ཕྱིར་འོང་མ་ཡིན་པར་མི་འགྱུར་ཏེ།
དེས་འདོད་པར་རིགས་མཐུན་གྱི་སྐྱེ་བ་གཉིས་མི་ལེན་པའི་ཕྱིར། །
ཁོ་ན་རེ། དེས་འདོད་པར་རིགས་མཐུན་གྱི་སྐྱེ་བ་གཉིས་ལེན་པར་ཐལ། དེས་
འདོད་པའི་ལྷ་མིའི་སྐྱེ་བ་གཉིས་ལེན་པ་གང་ཞིག །དེས་བླང་བྱའི་ལྷ་མིའི་སྐྱེ་བ་གཉིས་
པོ་དེ་རིགས་མཐུན་ཡིན་པའི་ཕྱིར། དེ་གཉིས་འདོད་ཁམས་སུ་མཚུངས་པའི་ཕྱིར་ན་མ་
ཁྱབ་སྟེ། དེས་ངེས་པའི་རྒྱུན་ཞུགས་སྲིད་པ་ལན་བདུན་པ་པ་ལ་མཚུངས་སོ། །ཁ་ཅིག །
འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་གང་ཞིག །འདོད་
- 297 -



OA）
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལྷར་སྐྱེ་བ་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་པ། ཕྱིར་འོང་འབྲས་
གནས་ཁྱད་པར་ཅན་ཚེ་གཅིག་བར་ཆད་གཅིག་པ་པའི་མཚན་ཉིད་ཟེར་ན། མིའི་རྟེན་
ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྟོགས་པ་སྔོན་དུ་སོང་བའི་འདོད་
ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་ཆོས་ཅན། ཟུར་གཉིས་
པ་དེར་ཐལ། མཚོན་བྱ་དེའི་ཕྱིར། དེར་ཐལ། ཕྱིར་མི་འོང་གི་འབྲས་བུ་མངོན་དུ་བྱེད་
པ་ལ་རང་གི་སྤང་བྱའི་གཙོ་བོ་འདོད་ཉོན་དགུ་པ་ཁོ་ནས་བར་དུ་ཆོད་ཅིང་། དགྲ་བཅོམ་
པའི་འབྲས་བུ་མངོན་དུ་བྱེད་པ་ལ་སྐྱེ་བ་གཅིག་ཁོ་ནས་བར་དུ་ཆོད་པའི་ཕྱིར་འོང་འབྲས་
གནས་ཁྱད་པར་ཅན་ཡིན་པའི་ཕྱིར། རྟགས་གྲུབ་སྟེ། ལྷའི་རྟེན་ཅན་གྱི་དེའི་རྟོགས་པ་
སྔོན་དུ་སོང་བའི་དེ་དེ་ཡིན་པའི་ཕྱིར། མ་གྲུབ་ན་སླ། །
ཁོ་ན་རེ། ཀུན་བཏུས་ལས། བར་ཆད་གཅིག་པ་གང་ཞེ་ན། ལན་ཅིག་ཕྱིར་འོང་
བ་ལྷ་རྣམས་ཀྱི་ནང་ཉིད་དུ་སྐྱེས་ནས་གང་སྡུག་བསྔལ་གྱི་ཐ་མ་ཐོབ་པའོ། །ཞེས་
གསུངས་པ་མི་འཐད་པར་ཐལ། ཕྱིར་འོང་འབྲས་གནས་ཚེ་གཅིག་བར་ཆད་གཅིག་པ་
པ་ཡིན་ན། འདོད་ལྷའི་རྟེན་ལ་མྱང་འདས་མངོན་དུ་བྱེད་པས་མ་ཁྱབ་པའི་ཕྱིར་ན་མ་
ཁྱབ། མཛོད་འགྲེལ་ལས། ཞུགས་པ་ལྷག་མ་གསུམ་ནི་འབྲས་བུ་ལ་གནས་པ་གསུམ་
ལས་ཐ་མི་དད་པའི་ཕྱིར་རོ། །(༢༦ན)ཞེས་གསུངས་པའི་དོན་ལ། ཁ་ཅིག །ཕྱིར་འོང་
ཞུགས་པ་ཡིན་ན། རྒྱུན་ཞུགས་འབྲས་གནས་ཡིན་པས་ཁྱབ། ཕྱིར་མི་འོང་ཞུགས་པ་
ཡིན་ན། ཕྱིར་འོང་འབྲས་གནས་ཡིན་པས་ཁྱབ། དགྲ་བཅོམ་ཞུགས་པ་ཡིན་ན། ཕྱིར་
མི་འོང་འབྲས་གནས་ཡིན་པས་ཁྱབ་ཟེར་ན། འབྲས་བུ་ཐོད་རྒལ་པའི་ཕྱིར་འོང་ཞུགས་
པ་ཆོས་ཅན། དང་པོ་དེར་ཐལ། དེའི་ཕྱིར། འདོད་ན། ལམ་རྗེས་ཤེས་ཀྱི་རྟོགས་
པ་ཐོབ་པར་ཐལ་ལོ། ། །
གཞན་ཡང་། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཆོས་ཅན། གཉིས་པ་
- 298 -



སུལ་བབྲང་ཀླུ་ད
ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
དེར་ཐལ། དེའི་ཕྱིར། འདོད་ན། སྔར་བཞིན། གསུམ་པ་ལ་སྤང་བྱ་ཅིག་ཅར་པའི་རྒྱུན་
ཞུགས་འབྲས་གནས་ཁྱད་པར་ཅན་ཆོས་ཅན། དེར་ཐལ། དེའི་ཕྱིར། རང་ལུགས་ནི། ལུང་
དེའི་དོན་འབྲས་བུ་རིམ་གྱིས་པའི་དབང་དུ་བྱས་པ་ཡིན་ནོ། །གསུམ་པ་ལ། འབྲས་བུ་ཐོད་
རྒལ་པའི་ཕྱིར་འོང་གི་ས་མཚམས། བདེན་པ་མངོན་རྟོགས་སྐད་ཅིག་བཅུ་དྲུག་པ་ནས་
འདོད་ཉོན་དགུ་པའི་དངོས་གཉེན་གྱི་བར་དུ་ཡོད། གཉིས་པའི་ས་མཚམས། འདོད་ཉོན་
དྲུག་པ་སྤངས་པའི་རྣམ་གྲོལ་ལམ་ནས་འདོད་ཉོན་དགུ་པའི་དངོས་གཉེན་གྱི་བར་དུ་ཡོད། །
བཞི་པ་ནི། ཅིའི་ཕྱིར་ལན་ཅིག་ཕྱིར་འོང་བ་ཞེས་བྱ་ཞེ་ན། འདོད་པར་རིགས་མཐུན་གྱི་ལན་
ཅིག་ཕྱིར་འོང་བ་སྟེ། སྐྱེ་སྲིད་གཅིག་ལེན་པས་ན་དེ་ལྟར་བརྗོད་པའི་ཕྱིར།
IN
ཕྱིར་མི་འོང་ཞུགས་པ་བཤད་པ། །
༈ གསུམ་པ་ཕྱིར་མི་འོང་ལ། ཞུགས་པ་བཤད་པ་དང་། འབྲས་གནས་བཤད་པ་
གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི།
ཞུགས་པ་བཞིའི་ནང་ཚན་གང་ཞིག །ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་ རིགས་
སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་པའི་ཕྱིར་དུ་བརྩོན་བཞིན་པའི་སྦྱོར་བ་རྒྱུན་
ཆགས་ལ་གནས་པ། ཕྱིར་མི་འོང་ཞུགས་པའི་མཚན་ཉིད། གཉིས་པ་ལ། དེ་ལ་འབྲས་བུ་
རིམ་གྱིས་པའི་ཕྱིར་མི་འོང་ཞུགས་པ། འབྲས་བུ་ཐོད་རྒལ་པའི་དེའི་ཞུགས་པ། དེ་གཉིས་
གང་རུང་མ་ཡིན་པའི་ཕྱིར་མི་འོང་གི་ཞུགས་པ་དང་གསུམ་ལས། (༢༦བ)དང་པོ་དང་རྒྱུན་
ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་མི་འོང་ཞུགས་པ་དོན་ཅིག །གཉིས་པ་དང་ཆགས་
བྲལ་སྔོན་སོང་གི་ཕྱིར་མི་འོང་ཞུགས་པ་དོན་གཅིག །གསུམ་པ་ནི། འབྲས་བུ་ཐོད་རྒལ་
པའི་ཕྱིར་འོང་འབྲས་གནས་ཁྱད་པར་ཅན་ལྟ་བུའོ། །གསུམ་པ་ལ། དང་པོའི་ས་མཚམས།
རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འདོད་ཉོན་བདུན་པ་སྤོང་བ་ལ་བརྩོན་པ་ནས་དེ་
- 299 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགུ་པ་སྤོང་བ་ལ་བརྩོན་པའི་བར་དུ་ཡོད། གཉིས་པའི་ས་མཚམས། སྦྱོར་ལམ་སྟན་
གཅིག་པ་ནས་ལམ་རྗེས་བཟོད་ཀྱི་བར་དུ་ཡོད། བཞི་པ་ནི། ཅིའི་ཕྱིར་ཕྱིར་མི་འོང་ཞུགས་
པ་ཞེས་བྱ་ཞེ་ན། ཕྱིར་མི་འོང་གི་འབྲས་བུ་ཐོབ་ཕྱིར་དུ་ཞུགས་པ་སྟེ་བརྩོན་བཞིན་པའི་སྦྱོར་
བ་རྒྱུན་ཆགས་ལ་གནས་པས་ན་དེ་ལྟར་བརྗོད་པའི་ཕྱིར། །
ཁོ་ན་རེ། ས་མཚམས་དེ་མི་འཐད་པར་ཐལ། ཕྱིར་མི་འོང་ཞུགས་པ་ཡིན་ན།
འདོད་ཉོན་བརྒྱད་པ་སྤངས་པས་ཁྱབ་པའི་ཕྱིར་ཏེ། ཀུན་བཏུས་ལས། ཕྱིར་མི་འོང་བའི་
འབྲས་བུ་ལ་འཇུག་པ་གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་
མོངས་པ་རྣམས་ཀྱི་རྣམ་པ་བདུན་པ་དང་། བརྒྱད་པ་སྤངས་པའི་ལམ་ལ་གནས་པའི་
གང་ཟག་གོ །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ཕྱིར་མི་འོང་ཞུགས་པའི་ཡ་
མཐའི་ས་མཚམས་བསྟན་པ་ཙམ་ཡིན་པའི་ཕྱིར། དེ་ལྟར་མ་ཡིན་ན་འདོད་ཉོན་བདུན་
པའི་དངོས་གཉེན་ལ་གནས་པའི་ཕྱིར་འོང་ཆོས་ཅན། དེར་ཐལ། དེའི་ཕྱིར། ཁ་ཅིག །
ལམ་རྗེས་ཤེས་ཀྱི་རྟོགས་པ་ཐོབ་པའི་འདོད་ཉོན་དགུ་པ་མ་སྤངས་པའི་ཉན་ཐོས་གང་
ཞིག །འདོད་ཉོན་དང་པོ་ནས་དགུ་པའི་བར་གང་རུང་སྤོང་བ་ལ་བརྩོན་པ་དེ། དེའི་
མཚན་ཉིད་ཟེར་བ་མི་འཐད་དེ། འདོད་ཉོན་དགུ་པའི་དངོས་གཉེན་ལ་གནས་པའི་སྤང་
བྱ་ཅིག་ཅར་པའི་རྒྱུན་ཞུགས་འབྲས་གནས་དང༌། མཐོང་ལམ་སྡུག་བསྔལ་ཆོས་བཟོད་
ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པས་མ་ངེས་པའི་ཕྱིར།
ཕྱིར་མི་འོང་འབྲས་གནས་བཤད་པ།
༈ གཉིས་པ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་ནི།
འབྲས་གནས་བཞིའི་ནང་ཚན་གང་ཞིག །ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་
བའི་(༢༧ན)རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པ། ཕྱིར་མི་
- 300 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
འོང་འབྲས་གནས་ཀྱི་མཚན་ཉིད། འོ་ན། ཐ་མའི་ཆ་མཐུན་ལྔ་སྤངས་པའི་ཆ་ནས་ཕྱིར་
མི་འོང་གི་འབྲས་བུར་འཇོག་པའི་རྒྱུ་མཚན་གང་ཞེ་ན། དེའི་རྒྱུ་མཚན་ཡོད་དེ། མཛོད་
འགྲེལ་ལས། ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་སྤངས་པས་ཕྱིར་མི་འོང་བའི་
འབྲས་བུ་མངོན་དུ་བྱས། ཞེས་གསུངས་པས། ཐ་མའི་ཆ་མཐུན་ལྔ་པོ་དེ་ཕྱིར་མི་འོང་
གི་འབྲས་བུ་ཐོབ་པ་ལ་གེགས་བྱེད་པའི་གཙོ་བོ་ཡིན་པས་དེ་ལྟར་བཞག་པའི་ཕྱིར། འོ་
ན་དེ་ལྔ་པོ་དེ་གང་། དེས་དེ་ལ་གེགས་བྱེད་ཚུལ་ཇི་ལྟ་བུ་ཞེ་ན། དེ་ལྔ་ཡོད་དེ། མཐོང་
སྤང་ཀུན་སྦྱོར་གསུམ། འདོད་པ་ལ་འདུན་པ་དང༌། གནོད་སེམས་རྣམས་སུ་ཡོད་པའི་
ཕྱིར། དེས་དེ་ལ་གེགས་བྱེད་ཚུལ་ཡོད་དེ། དང་པོ་གསུམ་པོ་དེས་རང་རྒྱུད་ལྡན་གྱི་གང་
ཟག་འགྲོ་བའི་ཐ་མར་སྐྱེ་བ་ལ་སྦྱོར་བར་བྱེད། ཕྱི་མ་གཉིས་པོས་དེ་ཁམས་ཀྱི་ཐ་མ་
འདོད་ཁམས་སུ་སྐྱེ་བ་ལ་སྦྱོར་བར་བྱེད་པའི་ཕྱིར་ཏེ། ཀུན་བཏུས་ལས། ཁམས་གསུམ་
ན་སྤྱོད་པའི་ཉོན་མོངས་པ་ཐམས་ཅད་སྤངས་པས་ཕྱིར་མི་འོང་བར་འགྱུར་བ། ཅིའི་
ཕྱིར་ཐ་མའི་ཆ་མཐུན་ལྔ་སྤངས་པས་ཕྱིར་མི་འོང་བར་འགྱུར་ཞེ་ན། གཙོ་བོས་བསྡུས་
པའི་ཕྱིར། ཅིའི་ཕྱིར་གཙོ་བོ་ཞེས་བྱ་ཞེ་ན། འགྲོ་བ་ཐ་མའི་རྒྱུ་བྱེད་པའི་ཕྱིར་དང༌
།
ཁམས་ཐ་མའི་རྒྱུ་བྱེད་པའི་ཕྱིར། ཞེས་གསུངས་པ་དང་། མཛོད་ལས། ཐ་མའི་ཆ་དང་
མཐུན་རྣམ་ལྔ། །གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་ཕྱིར་ལྡོག་
བྱེད། །ཅེས་གསུངས་པའི་ཕྱིར། ཁ་ཅིག །ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་
བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་འཕགས་པ། ཕྱིར་མི་འོང་གི་མཚན་ཉིད་
ཟེར་བ་མི་འཐད་དེ། །སྲིད་ཉོན་བརྒྱད་པ་སྤངས་པའི་ཕྱིར་མི་འོང་ཡོད་པའི་ཕྱིར་ཏེ། སྲིད་
ཉོན་དགུ་པའི་དངོས་གཉེན་ལ་གནས་པའི་ཕྱིར་མི་འོང་ཡོད་པའི་ཕྱིར། གཉིས་པ་ལ།
ཕྱིར་མི་འོང་ལ་དབང་པོའི་སྒོ་ནས། དད་མོས་པའི་ཕྱིར་མི་འོང་དང༌། མཐོང་ཐོབ་པའི་
དེ་གཉིས་ཡོད། མཚན་ཉིད་རིགས་འདྲ། དེ་ལ་འབྲས་བུ་མངོན་དུ་བྱེད་ཚུལ་གྱི་སྒོ་ནས་
- 301 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
(༢༧བ)དབྱེ་ན། འབྲས་བུ་ཐོད་རྒལ་པའི་ཕྱིར་མི་འོང་དང་། འབྲས་བུ་རིམ་གྱིས་པའི་
ཕྱིར་མི་འོང་གཉིས་ལས། དང་པོ་དང་ཆགས་བྲལ་སྔོན་སོང་གི་ཕྱིར་མི་འོང་། མཐོང་
ལམ་གྱི་སྔ་རོལ་དུ་འདོད་ཉོན་དགུ་པ་སྤངས་པའི་ཕྱིར་མི་འོང་། དེའི་སྔ་རོལ་ཏུ་བསམ་
གཏན་ཀྱི་དངོས་གཞིའི་སྙོམས་འཇུག་ཐོབ་པའི་ཕྱིར་མི་འོང་རྣམས་དོན་གཅིག །གཉིས་
པ་དང་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་མི་འོང་དོན་གཅིག །སྦྱོར་བའི་སྒོ་
ནས་ཕྱིར་མི་འོང་འབྲས་གནས་ཙམ་པོ་བ་དང་། དེ་ཁྱད་པར་ཅན་གཉིས་ཡོད། འཕགས་
ཆོས་བསྟེན་ཚུལ་གྱི་སྒོ་ནས་དབྱེ་ན། འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་
དང༌། འདོད་པར་ཚེ་ཡོངས་སུ་མ་གྱུར་པའི་ཕྱིར་མི་འོང་གཉིས་ཡོད། འདོད་པར་སྐྱེ་བ་
གཉིས་པ་རྒྱུན་དུ་འཕགས་ཆོས་བསྟེན་པའི་ཕྱིར་མི་འོང་། དང་པོའི་མཚན་ཉིད། དཔེར་
ན། ངེས་པའི་རྒྱུན་ཞུགས་སྲིད་པ་ལན་བདུན་པ་པ་དང༌། རྒྱུན་ཞུགས་རིགས་སྐྱེའི་
རྟོགས་པ་སྔོན་དུ་སོང་བའི་ཕྱིར་མི་འོང་ལྟ་བུ། མཐོང་ལམ་ཐོབ་པའི་ཚེ་དེ་ལ་ཕྱིར་མི་
འོང་དུ་གྱུར་པའི་ཕྱིར་མི་འོང་། གཉིས་པའི་མཚན་ཉིད། དབྱེ་ན། གཟུགས་སུ་ཉེར་
འགྲོའི་ཕྱིར་མི་འོང་། གཟུགས་མེད་ཉེར་འགྲོའི་ཕྱིར་མི་འོང་། ཕྱིར་མི་འོང་མཐོང་ཆོས་
ཞི། ལུས་མངོན་བྱེད་ཀྱི་ཕྱིར་མི་འོང་དང་བཞི་ཡོད། འདོད་པར་ཚེ་ཡོངས་སུ་གྱུར་པའི་
འཕགས་པས་ཁམས་གོང་མར་སྐྱེ་བ་མི་ལེན་ཀྱང་། གཟུགས་སུ་ཚེ་ཡོངས་སུ་གྱུར་པའི་
འཕགས་པ་ལས་ཉོན་གྱིས་གཟུགས་མེད་དུ་སྐྱེ་བ་ལེན་པ་ཡོད་དེ། མཛོད་འགྲེལ་ལས།
གཟུགས་ཀྱི་ཁམས་སུ་ཚེ་ཡོངས་སུ་གྱུར་པ་ནི། གལ་ཏེ་ན་གཟུགས་མེད་པའི་ཁམས་སུ་
ཡང་འགྲོ་བ་ཡོད་དེ། གོང་དུ་འཕོ་བ་དེ་དག་སྲིད་པའི་རྩེ་མོའི་མཐར་ཐུག་པར་འགྲོ་བ་
གང་ཡིན་པའོ། །ཞེས་གསུངས་པའི་ཕྱིར། །
ཁ་ཅིག །ཚེ་དང་པོ་ལ་རྒྱུན་ཞུགས་དང་ཕྱིར་འོང་གང་རུང་གི་འབྲས་བུ་མངོན་དུ་
བྱས་ནས་ཚེ་གཉིས་པ་ལ་ཕྱིར་མི་འོང་དུ་གྱུར་པའི་ཕྱིར་མི་འོང་། དང་པོའི་མཚན་ཉིད་
- 302 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
ཡིན་ཏེ། རྒྱལ་པོ་སྲས་ལས། ཕྱིར་མི་འོང་ཚེ་ཡོངས་སུ་གྱུར་པ་ནི་ཚེ་དང་པོ་ལ་རྒྱུན་དུ་
ཞུགས་པའི་འབྲས་བུ་དང་ལན་ཅིག་ཕྱིར་འོང་བའི་འབྲས་བུ་ཐོབ་ནས་ཚེ་གཉིས་པ་ལ་
ཕྱིར་མི་འོང་དུ་གྱུར་པ་ཡིན་(༢༨ན)ནོ། །ཞེས་གསུངས་པའི་ཕྱིར་ན་མ་ཁྱབ་སྟེ། དེ་དེ་
འདྲ་བའི་ཕྱིར་མི་འོང་གི་སྐྱེ་བའི་མ་མཐའ་སྟོན་པའི་གཞུང་ཡིན་པའི་ཕྱིར། དེ་ལྟར་མ་
ཡིན་ན། ངེས་པའི་རྒྱུན་ཞུགས་སྲིད་པ་ལན་བདུན་པ་པའི་རྟོགས་པ་སྔོན་དུ་སོང་བའི་
ཕྱིར་མི་འོང་དང་། རྒྱུན་ཞུགས་རིགས་སྐྱེའི་རྟོགས་པ་སྔོན་དུ་སོང་བའི་ཕྱིར་མི་འོང་
རྣམས་ཀྱིས་མ་ངེས་སོ། །
གཟུགས་སུ་ཉེར་འགྲོའི་ཕྱིར་མི་འོང་བཤད་པ།
གཟུགས་སུ་ཉེར་འགྲོའི་ཕྱིར་མི་འོང་ལ། མཚན་ཉིད། དབྱེ་བ། སོ་སོའི་རང་བཞིན་
བཤད་པའོ། །དང་པོ་ནི། འདོད་པའི་རྟེན་ཅན་གྱི་ཕྱིར་མི་འོང་གང་ཞིག །གཟུགས་སུ་
ཉིང་མཚམས་སྦྱོར་བའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་གི་མཚན་
ཉིད། འདོད་པའི་རྟེན་ཅན་སྨོས་པ་ལ་དགོས་པ་ཡོད་དེ། འོག་མིན་གྱི་རྟེན་ལ་མྱང་
འདས་མངོན་དུ་བྱེད་པར་ངེས་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་
བའི་རྟོགས་པ་སྔོན་དུ་སོང་བའི་ཚངས་རིས་ཀྱི་རྟེན་ཅན་གྱི་ཕྱིར་མི་འོང་དེ་གཟུགས་སུ་
ཉེར་འགྲོའི་ཕྱིར་མི་འོང་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། ཁ་ཅིག །མཐོང་
ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་པའི་ཕྱིར་མི་འོང་གང་ཞིག །འོག་མིན་དང་
སྲིད་རྩེ་གང་རུང་གི་རྟེན་ལ་མྱང་འདས་མངོན་དུ་བྱེད་པ། དེའི་མཚན་ཉིད་དུ་འདོད་པ་
མི་འཐད་དེ། དེ་ལ་སྐྱོན་སྔ་མ་དེ་འཇུག་པའི་ཕྱིར། །
གཉིས་པ་ལ། གཟུགས་སུ་ཉེར་འགྲོའི་ཕྱིར་མི་འོང་ལ། གསུམ་དུ་དབྱེ་བ། ལྔར་
དབྱེ་བ། བདུན་དུ་དབྱེ་བ། དགུར་དབྱེ་བ། བཅུར་དབྱེ་བ། སྟོང་ཕྲག་སོགས་སུ་དབྱེ་བ་
- 303 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དང་དྲུག་ལས། དང་པོ་ལ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ། དེ་སྐྱེ་
འདའ་བ། དེ་གོང་འཕོ་བ་དང་གསུམ་དུ་ཡོད་དེ། མཛོད་ལས། གསུམ་ལ་ཡང་རྣམ་
གསུམ་ཕྱེ་ནས། །ཞེས་གསུངས་པའི་ཕྱིར། གཉིས་པ་ལ། བར་འདའ་བ། སྐྱེས་ཙམ་
ནས་འདའ་བ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་
པར་འདའ་བ། དེ་གོང་འཕོ་བ་དང་ལྔར་ཡོད་དེ། མཛོད་ལས། དེ་ནི་བར་སྐྱེས་འདུ་
བྱེད་དང་། འདུ་བྱེད་མེད་ཡོངས་མྱ་ངན་འདའ། །ཞེས་གསུངས་པའི་ཕྱིར། གསུམ་པ་
ལ། དེ་བར་འདའ་བ་ལ་མྱུར་བར་འདའ་བ། མྱུར་བ་མ་ཡིན་པར་འདའ་བ། དུས་ཡུན་
རིང་མོ་ཞིག་ནས་འདའ་(༢༨བ)བ་དང་གསུམ། སྐྱེ་འདའ་བ་གསུམ། གོང་འཕོ་བ་དང་
བདུན་དུ་ཡོད་ལ། དེ་བདུན་ལ་སྐྱེས་བུ་དམ་པའི་འགྲོ་བ་བདུན་ཞེས་བཤད་པ་ཡིན་པའི་
ཕྱིར་ཏེ། མཛོད་ལས། གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་བདུན་དུ་འདོད། །དམ་
པ་དམ་མིན་འཇུག་མི་འཇུག །སོན་པ་ཕྱིར་མི་འོང་ཕྱིར་ཏེ། །ཞེས་གསུངས་པའི་ཕྱིར།
བཞི་པ་ལ། དེ་བར་འདའ་བ་གསུམ། སྐྱེ་འདའ་བ་གསུམ། གོང་འཕོ་བ་ལ་འཕར་བ། ཕྱེད་
འཕར་བ། གནས་ཐམས་ཅད་དུ་འཆི་འཕོ་བ་དང་གསུམ་སྟེ་དགུ་ཡོད་པའི་ཕྱིར་ཏེ། མཛོད་
རྩ་བ་ལས། གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་ཉེར་འགྲོ་དགུར་བཤད་
དོ། །ཞེས་གསུངས་པའི་ཕྱིར། ལྔ་པ་ལ། དགུ་པོ་དེའི་སྟེང་དུ། སྲིད་རྩེའི་མཐར་ཐུག་
འགྲོ་བསྣན་པས་བཅུར་ཡོད། དྲུག་པ་ལ། གཟུགས་སུ་ཉེར་འགྲོའི་ཕྱིར་མི་འོང་ལ་རྒྱས་
པར་ཕྱེ་ན། ཁྲི་ཉིས་སྟོང་དགུ་བརྒྱ་དྲུག་ཅུ་ཡོད་དེ། དེ་བར་འདའ་བ་ཉིས་སྟོང་ལྔ་བརྒྱ་
གོ་གཉིས། དེ་སྐྱེས་ཙམ་ནས་འདའ་བ་ལ་ཉིས་སྟོང་ལྔ་བརྒྱ་གོ་གཉིས། མངོན་པར་འདུ་
བྱེད་དང་བཅས་ཏེ་འདའ་བ་ལ་ཉིས་སྟོང་ལྔ་བརྒྱ་གོ་གཉིས། མངོན་པར་འདུ་བྱེད་མེད་
པར་འདའ་བ་ལ་ཉིས་སྟོང་ལྔ་བརྒྱ་གོ་གཉིས། དེ་འོག་མིན་མཐར་ཐུག་འགྲོ་ལ་ཡང་དེ་
ལྟར་ཡོད་པ་གང་ཞིག །ཉིས་སྟོང་ཚན་པ་ལྔ་ལ་ཁྲི། ལྔ་བརྒྱ་ཚན་པ་ལྔའི་ལྔ་བརྒྱ་ཚན་པ་
- 304 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བཞི་ལ་ཉིས་སྟོང་། ལྔ་བརྒྱ་ཚན་པ་གཅིག་པོའི་སྟེང་དུ་གོ་གཉིས་པ་ཚན་པ་ལྔའི་གོ་
གཉིས་པ་ཚན་པ་བཞིའི་སྟེང་དུ་གོ་གཉིས་པ་ཚན་པ་གཅིག་པོའི་སྟེང་ནས་སོ་གཉིས་
ཁྱེར་བས་བཞི་བརྒྱ་སྟེ་དེ་གཉིས་བསྡོམས་པས་དགུ་བརྒྱ། གོ་གཉིས་པ་གཅིག་པུའི་
ལྷག་མ་ལ་དྲུག་ཅུ་ཡོད་པའི་ཕྱིར། བར་འདའ་བ་ལ་ཉིས་སྟོང་ལྔ་བརྒྱ་གོ་གཉིས་ཡོད་དེ།
ཚངས་རིས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་བར་འདའ་བ་དེ་ལ་
ཡོངས་སུ་ཉམས་པའི་ཆོས་ཅན་གྱི་དགྲ་བཅོམ་པ། བདག་གསོད་པའི་འོས་སུ་གྱུར་པའི་
དགྲ་བཅོམ་པ། རྗེས་སུ་བསྲུང་བའི་དགྲ་བཅོམ་པ། གནས་པ་ལས་མི་བསྐྱོད་པའི་དགྲ་
བཅོམ་པ། རྟོགས་པའི་འོས་སུ་གྱུར་པའི་དགྲ་བཅོམ་པ། མི་གཡོ་བའི་ཆོས་ཅན་གྱི་དགྲ་
བཅོམ་པ་དྲུག་པོ་དེའི་རིགས་ཅན་གྱི་ཕྱིར་མི་འོང་དྲུག་ཡོད་ལ། དེ་རེ་རེ་ལ་ཡང་ཚངས་
(༢༩ན)རིས་ཀྱི་ཉོན་མོངས་གཅིག་ཀྱང་མ་སྤངས་པ་ནས་དེ་བརྒྱད་པ་སྤངས་དགུ་པ་མ་
སྤངས་པའི་བར་དགུ་དགུ་སྟེ་དགུ་དྲུག་ལྔ་བཅུ་ང་བཞི། ང་བཞི་པོ་རེ་རེ་ལ་ཡང་ནང་
གསེས་ཀྱི་དབང་པོ་རྣོ་འབྲིང་རྟུལ་གསུམ་གསུམ་དུ་ཕྱེ་བས། ང་བཞི་ཚན་པ་གཉིས་ལ་
བརྒྱ་དང་བརྒྱད། ང་བཞི་ཚན་པ་གཅིག་པོའི་སྟེང་དུ་བརྒྱད་པོ་ཁྱེར་བས་དྲུག་ཅུ་རེ་
གཉིས་ཏེ། དེ་ལྟར་ཚངས་པ་མདུན་ན་འདོན། འོད་ཆུང་། ཚད་མེད་འོད། འོད་གསལ།
དགེ་ཆུང་། ཚད་མེད་དགེ །དགེ་རྒྱས། སྤྲིན་མེད། བསོད་ནམས་སྐྱེས། འབྲས་བུ་ཆེ་བ།
མི་ཆེ་བ། མི་གདུང་བ། གྱ་ནོམ་སྣང་བ། ཤིན་ཏུ་མཐོང་བ། འོག་མིན་གྱི་བར་ཏེ་ཚངས་
ཆེན་མ་གཏོགས་གཟུགས་ཁམས་གནས་རིགས་བཅུ་དྲུག་པོ་རེ་རེ་ལའང་བརྒྱ་དང་དྲུག་
ཅུ་རྩ་གཉིས་རེ་ཡོད་པས། བརྒྱ་ཚོ་བཅུ་དྲུག་ལ་སྟོང་དང་དྲུག་བརྒྱ། དྲུག་ཅུ་རྩ་གཉིས་པ་
ཚན་པ་བཅུ་དྲུག་གི་ལྔ་བཅུ་ཚན་པ་བཅུ་དྲུག་ལ་བརྒྱད་བརྒྱ་ཡོད་པས། དྲུག་བརྒྱ་པོ་དང་
བསྡོམས་པས་སྟོང་དང་བཞི་བརྒྱ་སྟེ་ཉིས་སྟོང་བཞི་བརྒྱ། ལྷག་མ་བཅུ་གཉིས་པ་ཚན་
པ་བཅུ་དྲུག་གི་བཅུ་ཚན་བཅུ་དྲུག་ལ་བརྒྱ་དང་དྲུག་ཅུ། གཉིས་ཚན་བཅུ་དྲུག་ལ་སོ་
- 305 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཉིས་ཡོད་པས་སོ་གཉིས་པ་དྲུག་ཅུ་པ་དང་སྡོམ་པས་གོ་གཉིས་ཏེ། དེ་ལྟར་ཉིས་སྟོང་
ལྔ་བརྒྱ་གོ་གཉིས་སུ་འགྱུར་བའི་ཕྱིར། དེ་བཞིན་དུ་སྐྱེས་ཙམ་ནས་འདའ་བ་ལ་ཡང་
གཟུགས་ཁམས་གནས་རིགས་བཅུ་དྲུག་པོ་རེ་རེ་ལ་ཡང་བརྒྱ་དྲུག་ཅུ་རྩ་གཉིས་རེ་ཕྱེ་
བས་ཉིས་སྟོང་ལྔ་བརྒྱ་གོ་གཉིས། དེ་བཞིན་དུ་མངོན་པར་འདུ་བྱེད་དང་བཅས་ཏེ་འདའ་
བ་མངོན་པར་འདུ་བྱེད་མེད་པར་འདའ་བ་ཡང་ཉིས་སྟོང་ལྔ་བརྒྱ་གོ་གཉིས་གོ་གཉིས་
ཡོད་ལ། འོག་མིན་འགྲོ་ལ་ཡང་ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་
འོག་མིན་འགྲོ་ནས། འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་འོག་མིན་
འགྲོའི་བར་བཅུ་དྲུག་པོ་རེ་རེ་ལ་ཡང་སྔར་བཞིན་ཕྱེ་བས་ཉིས་སྟོང་ལྔ་བརྒྱ་གོ་གཉིས་
ཡོད་པའི་ཕྱིར། གསུམ་པ་སོ་སོའི་རང་བཞིན་བཤད་པ་ལ། གཟུགས་སུ་ཉེར་འགྲོའི་
ཕྱིར་མི་འོང་གང་ཞིག །གཟུགས་ཀྱི་བར་སྲིད་དུ་ཉིང་མཚམས་སྦྱོར་བའི་རིགས་ཅན།
གཟུགས་(༢༩བ)སུ་ཉེར་འགྲོའི་ཕྱིར་མི་འོང་བར་འདའ་བའི་མཚན་ཉིད། དབྱེ་ན།
ཚངས་ཆེན་མ་གཏོགས་གཟུགས་ཁམས་གནས་རིགས་བཅུ་དྲུག་གི་བར་འདའ་བ་བཅུ་
དྲུག །དེ་རེ་རེ་ལ་ཡང་མྱུར་བར་འདའ་བ་སོགས་གསུམ་གསུམ་དུ་ཡོད། བར་འདའ་
བའི་ཕྱིར་མི་འོང་ལ་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བས་མ་ཁྱབ་སྟེ།
གཟུགས་སུ་ཉེར་འགྲོའི་ཕྱིར་མི་འོང་གཟུགས་ཀྱི་བར་སྲིད་དུ་སྐྱེས་མ་ཐག་པའི་ཕྱིར་མི་
འོང་དེ། བར་འདའ་བའི་ཕྱིར་མི་འོང་ཡིན་ཡང་དེ་ཅིག་ཤོས་མ་ཡིན་པའི་ཕྱིར། དང་པོ་
གྲུབ་སྟེ། གསེར་ཕྲེང་ལས། དེ་ལྟར་ན་འདའ་བ་བཞི་དང་གོང་དུ་འཕོ་བ་སྟེ་ལྔ་ལ་གོང་
མའི་རྟེན་ཅན་ཡང་ཡོད་ལ། ཞེས་གསུངས་པའི་ཕྱིར། གཉིས་པ་གྲུབ་སྟེ། དེ་ཡིན་ན་
འདོད་པའི་རྟེན་ཅན་ཡིན་དགོས་པའི་ཕྱིར་ཏེ། གསེར་ཕྲེང་ལས། ཉེར་འགྲོ་གཉིས་སུ་
ཕྱེ་བ་དེ་དག་ནི་འདོད་རྟེན་པའོ། །ཞེས་གསུངས་པའི་ཕྱིར་དང་། དེ་ཡིན་ན་གཟུགས་ཀྱི་
བར་སྲིད་མངོན་པར་འགྲུབ་པའི་ལས་ཅན་ཡིན་དགོས་པའི་ཕྱིར་ཏེ། རྣམ་བཤད་ལས།
- 306 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བར་དོར་འདའ་བ་ནི་གཟུགས་ཀྱི་སྐྱེ་བའི་ཀུན་སྦྱོར་སྤངས། མངོན་པར་འགྲུབ་པའི་
ཀུན་སྦྱོར་མ་སྤངས་པས་གཟུགས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་
པའོ། །ཞེས་གསུངས་པའི་ཕྱིར།
ཁོ་ན་རེ། རྣམ་བཤད་ལས། དབྱེ་བ་འདི་ནི་དངོས་བསྟན་འདོད་པའི་རྟེན་ལ་དབྱེ་
བར་ཟད་ཀྱི་དངོས་སུ་ནི་གཞན་ཡང་ཡོད་པར་ཤེས་པར་བྱའོ། །ཞེས་གསུངས་པ་མི་
འཐད་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ལ་འདོད་པའི་
རྟེན་ཅན་གྱིས་ཁྱབ་པའི་ཕྱིར་ན་མ་ཁྱབ། གཟུགས་ཀྱི་བར་སྲིད་ཀྱི་རྟེན་ལ་མྱང་འདས་
མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་ཡིན་ན། གཟུགས་སུ་ཉེར་
འགྲོའི་ཕྱིར་མི་འོང་བར་འདའ་བ་ཡིན་པས་མ་ཁྱབ་སྟེ། ཚངས་པ་མདུན་ན་འདོན་གྱི་
བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་
གོང་འཕོ་བ་ཡོད་པའི་ཕྱིར་ཏེ། མཛོད་འགྲེལ་ལས། གོང་དུ་འཕོ་བ་དེ་དག་ནི་བར་
སྐབས་སུ་ཡང་མྱ་ངན་ལས་འདའ་རུང་བར་བལྟའོ། །ཞེས་གསུངས་པའི་ཕྱིར། གཟུགས་
སུ་ཉེར་འགྲོའི་ཕྱིར་མི་འོང་གང་ཞིག །གཟུགས་སུ་སྐྱེ་བའི་ཀུན་སྦྱོར་དང་མངོན་པར་
འགྲུབ་པའི་ཀུན་སྦྱོར་གཉིས་ཀ་མ་(༣༠ན)སྤངས་པས་གཟུགས་ཁམས་སུ་སྐྱེ་སྲིད་གཅིག་
ཙམ་བླངས་ནས་གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་རིགས་
ཅན། གཟུགས་སུ་ཉེར་འགྲོའི་ཕྱིར་མི་འོང་སྐྱེས་འདའ་བའི་མཚན་ཉིད། རིགས་ཅན་
སྨོས་པ་ལ་དགོས་པ་ཡོད་དེ། ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་དེ་སྐྱེ་འདའ་བ་ཡིན་པ་གཅད་པར་བྱ་
བའི་ཆེད་ཡིན་པའི་ཕྱིར། གཟུགས་ཁམས་སུ་སྐྱེ་བ་གཉིས་བརྒྱུད་ལེན་པའི་གཟུགས་
སུ་ཉེར་འགྲོའི་ཕྱིར་མི་འོང་སྐྱེ་འདའ་བ་མེད་དེ་དེ་འདྲའི་གཟུགས་སུ་ཉེར་འགྲོའི་ཕྱིར་
མི་འོང་ཡིན་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་ཡིན་དགོས་པའི་ཕྱིར།
- 307 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སྐྱེ་འདའ་བའི་ཕྱིར་མི་འོང་ལ་གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བས་མ་ཁྱབ་
སྟེ། གཟུགས་མེད་ཉེར་འགྲོའི་ཕྱིར་མི་འོང་སྐྱེ་འདའ་བ་ཡོད་པའི་ཕྱིར་དང་གཟུགས་སུ་
ཉེར་འགྲོའི་ཕྱིར་མི་འོང་སྐྱེ་འདའ་བ་གཟུགས་ཀྱི་སྐྱེ་སྲིད་དུ་སྐྱེས་མ་ཐག་པའི་ཕྱིར་མི་
འོང་དེ། སྐྱེས་འདའ་བའི་ཕྱིར་མི་འོང་ཡིན་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། ཁྱོད་གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བའི་རྟོགས་པ་སྔོན་དུ་
སོང་ཞིང་གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པར་ངེས་པའི་ཕྱིར་
མི་འོང་ཡིན་པའི་ཕྱིར། དེ་ལ་དབྱེ་ན། སྐྱེས་ཙམ་ནས་འདའ་བ་སོགས་གསུམ་དུ་ཡོད།
གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་གང་ཞིག །གཟུགས་ཀྱི་སྐྱེ་སྲིད་གྲུབ་
ཙམ་ནས་མྱང་འདས་མངོན་དུ་བྱེད་པ། དང་པོའི་མཚན་ཉིད། དེ་གང་ཞིག །ལམ་སྒོམ་
པ་འབད་རྩོལ་ཆེན་པོས་མྱང་འདས་མངོན་དུ་བྱེད་པ། གཉིས་པའི་མཚན་ཉིད། དེ་གང་
ཞིག །གཟུགས་ཀྱི་སྐྱེ་སྲིད་གྲུབ་ཙམ་ནས་མྱང་འདས་མངོན་དུ་མི་བྱེད་ཅིང་ལམ་སྒོམ་
པ་འབད་པ་ཆེན་པོ་ལ་མི་ལྟོས་པར་མྱང་འདས་མངོན་དུ་བྱེད་པ། གསུམ་པའི་མཚན་
ཉིད། གཟུགས་ཁམས་སུ་སྐྱེ་བ་གཉིས་བརྒྱུད་དུ་བླངས་ནས་འོག་མིན་དང་སྲིད་རྩེ་གང་
རུང་གི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་
ཕྱིར་མི་འོང་གོང་འཕོ་བའི་མཚན་ཉིད། རིགས་ཅན་སྨོས་པ་ལ་དགོས་པ་ཡོད་དེ། ཚངས་
རིས་ཀྱི་རྟེན་ལ་(༣༠བ)མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་
འོང་གོང་འཕོ་དང་། གནས་གཙང་དང་པོ་གསུམ་གང་རུང་གི་རྟེན་ལ་དེ་མངོན་དུ་བྱེད་
པའི་ཕྱིར་མི་འོང་གོང་འཕོ་བ་རྣམས་བསྡུ་བར་བྱ་བའི་ཆེད་ཡིན་པའི་ཕྱིར། ཕྱིར་མི་འོང་
གོང་འཕོ་བ་ཡིན་ན་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་བ་ཡིན་པས་མ་
ཁྱབ་སྟེ། སྔར་བཞིན་ནོ། །དེ་ལ་དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་
འོག་མིན་མཐར་ཐུག་འགྲོ་དང་། སྲིད་རྩེའི་མཐར་ཐུག་འགྲོ་གཉིས་སུ་ཡོད། གཟུགས་
-308 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
སུ་ཉེར་འགྲོའི་ཕྱིར་མི་འོང་གོང་འཕོ་བ་གང་ཞིག །འོག་མིན་གྱི་རྟེན་ལ་མྱང་འདས་
མངོན་དུ་བྱེད་པའི་རིགས་ཅན། དང་པོའི་མཚན་ཉིད། ཁ་ཅིག །གཟུགས་སུ་ཉེར་
འགྲོའི་ཕྱིར་མི་འོང་གང་ཞིག །བསམ་གཏན་གྱི་སྤེལ་སྒོམ་བྱས་པ། དེའི་མཚན་ཉིད་དུ་
འདོད་པ་མི་འཐད་དེ། དེ་འདྲའི་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་
དང༌། དེ་འདྲའི་སྐྱེ་འདའ་བ་གཉིས་ཀ་ཡོད་པའི་ཕྱིར་ཏེ། འོག་མིན་དུ་སྐྱེ་བ་ལེན་པའི་
དེ་གཉིས་ཀ་ཡོད་པ་གང་ཞིག །འོག་མིན་དུ་སྐྱེ་བ་ལ་བསམ་གཏན་གྱི་སྤེལ་སྒོམ་ཐོབ་
དགོས་པའི་ཕྱིར་ཏེ། གནས་གཙང་དུ་སྐྱེ་བ་ལ་དེ་ཐོབ་དགོས་པའི་ཕྱིར། དང་པོ་གྲུབ་
ཟིན། གཞན་ཡང་། དེ་མི་འཐད་དེ། ཉན་ཐོས་ཀྱི་མཐོང་ལམ་རྣམ་གྲོལ་ལམ་ལ་གནས་
པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་ཡོད་པ་
གང་ཞིག །བསམ་གཏན་གྱི་སྤེལ་སྒོམ་ཐོབ་པའི་ཉན་ཐོས་མཐོང་ལམ་པ་མེད་པའི་ཕྱིར།
དེ་ལ་དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བ་དང་། ཕྱེད་དུ་
འཕར་བ་དང་། གནས་ཐམས་ཅད་དུ་འཆི་འཕོ་བ་དང་གསུམ་ཡོད། གཟུགས་སུ་ཉེར་
འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་གང་ཞིག །ཚངས་རིས་དང་
འོག་མིན་ཏེ་གཟུགས་ཀྱི་སྐྱེ་སྲིད་གཉིས་ཁོ་ན་བླངས་ནས་འོག་མིན་གྱི་རྟེན་ལ་མྱང་འདས་
མངོན་དུ་བྱེད་པའི་རིགས་ཅན། དང་པོའི་མཚན་ཉིད། རིགས་ཅན་སྨོས་པ་ལ་དགོས་པ་
ཡོད་དེ། ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་
ཕྱིར་མི་འོང་གོང་འཕོ་འཕར་བ་བསྡུ་བར་བྱ་བའི་ཆེད་ཡིན་པའི་ཕྱིར། ཁོ་ན་སྨོས་པ་ལ་
དགོས་པ་ཡོད་དེ། འོག་མིན་གྱི་རྟེན་ལ་མྱང་འདས་(༣༡ན)མངོན་དུ་བྱེད་པའི་གཟུགས་
སུ་ཉེར་འགྲོའི་ཕྱིར་མི་འོང་ཕྱེད་དུ་འཕར་བ་དང་གནས་ཐམས་ཅད་དུ་འཆི་འཕོ་བ་རྣམས་
གཅད་པར་བྱ་བའི་ཆེད་ཡིན་པའི་ཕྱིར། དེ་གང་ཞིག །ཚངས་རིས་དང་གནས་གཙང་
དང་པོ་གསུམ་གང་རུང་གཅིག་དང་། འོག་མིན་ཏེ་གཟུགས་ཀྱི་སྐྱེ་སྲིད་གསུམ་ཁོ་ན་
- 309 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བླངས་ནས་འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཉིས་
པའི་མཚན་ཉིད། རིགས་ཅན་དང་ཁོ་ན་སྨོས་པ་ལ་དགོས་པ་ཡོད་དེ། སྔར་བཞིན་ཡིན་
པའི་ཕྱིར་རོ། །དེ་གང་ཞིག །ཚངས་ཆེན་མ་གཏོགས་གཟུགས་ཀྱི་གནས་རིགས་བཅུ་
དྲུག་རིམ་གྱིས་བགྲོད་དེ་འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན།
གསུམ་པའི་མཚན་ཉིད། འོ་ན། བར་འདའ་བ་གསུམ། སྐྱེ་འདའ་བ་གསུམ་དང་། གོང་
འཕོ་བ་གསུམ་དང་། དགུ་པོ་དེ་ལ་ཁྱད་པར་ཅི་ཡོད་ཅེ་ན། དེ་ལ་ཁྱད་པར་ཡོད་དེ། དེ་
གསུམ་ལ་ལས་ཀྱི་ཁྱད་པར། དབང་པོའི་ཁྱད་པར། ཉོན་མོངས་པའི་ཁྱད་པར་གསུམ་
དུ་ཡོད་པའི་ཕྱིར། དང་པོ་གྲུབ་སྟེ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་
ཡིན་ན། གཟུགས་ཀྱི་མངོན་པར་འགྲུབ་པའི་ལས་ཅན་ཡིན་དགོས། དེ་སྐྱེ་འདའ་བ་
ཡིན་ན། གཟུགས་ཀྱི་སྐྱེ་གནས་མྱོང་འགྱུར་གྱི་ལས་ཅན་ཡིན་དགོས། དེ་གོང་འཕོ་བ་
ཡིན་ན་དེའི་ལན་གྲངས་གཞན་ལ་མྱོང་འགྱུར་གྱི་ལས་ཅན་ཡིན་དགོས་པའི་ཕྱིར། གཉིས་
པ་གྲུབ་སྟེ། དེ་བར་འདའ་བ་དེ་དབང་པོ་རྣོ། དེ་སྐྱེ་འདའ་བ་དེ་དབང་པོ་འབྲིང་། དེ་
གོང་འཕོ་བ་དབང་པོ་རྟུལ་བའི་ཕྱིར་མི་འོང་ཡིན་པའི་ཕྱིར། གསུམ་པ་གྲུབ་སྟེ། དེ་གསུམ་
ལ་རིམ་པ་བཞིན་དུ་སྤང་བྱ་ཆུང་འབྲིང་ཆེན་པོ་དང་ལྡན་པའི་ཁྱད་པར་ཡོད་པའི་ཕྱིར་ཏེ།
དེ་ལྟར་ཡང་མཛོད་ལས། དེ་དག་གི་ནི་ཁྱད་པར་རྣམས། །ལས་དབང་ཉོན་མོངས་བྱེ་
བྲག་ལས། །ཞེས་གསུངས་པའི་ཕྱིར། འོ་ན། མཛོད་ལས། གོང་དུ་འཕོ་བ་རྣམས་དེ་
ནི། །བསམ་གཏན་སྤེལ་ནས་འོག་མིན་འགྲོ །དེ་འཕར་ཕྱེད་འཕར་ཐམས་ཅད་དུ། །
འཆི་འཕོ་གཞན་སྲིད་རྩེ་མོར་འགྲོ །ཞེས་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་
འོག་མིན་མཐར་ཐུག་འགྲོ་དེས་བསམ་གཏན་གྱི་སྤྲེལ་སྒོམ་བྱེད་ཅིང་། དེ་སྲིད་རྩེའི་
མཐར་ཐུག་འགྲོས་(༣༡བ)དེ་ལྟར་མི་བྱེད་པར་གསུངས་པའི་དོན་གང་ཞེ་ན། དེའི་དོན་
ཡོད་དེ། ཕྱིར་མི་འོང་རྣམས་ཀྱིས་བསམ་གཏན་གྱི་སྤེལ་སྒོམ་བྱེད་པ་གནས་གཙང་དུ་
- 310 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
སྐྱེ་བའི་ཆེད་དུ་ཡིན་ལ། དེ་སྲིད་རྩེའི་མཐར་ཐུག་འགྲོ་དེས་གནས་གཙང་དུ་སྐྱེ་བ་མི་
ལེན་པའི་ཕྱིར། དེས་ཚངས་རིས་ནས་འབྲས་བུ་ཆེ་བའི་བར་གྱི་གཟུགས་ཀྱི་སོ་སྐྱེའི་
གནས་རྣམས་བརྒྱུད་དེ་གནས་གཙང་ལྔ་དོར་ཏེ་གཟུགས་མེད་བཞི་རིམ་གྱིས་བརྒྱུད་
ནས་སྲིད་རྩེའི་རྟེན་ལ་མྱང་འདས་མངོན་དུ་བྱེད་པའི་ཕྱིར། དེ་ཡང་འཕར་བ་གསུམ་པོ་
དེ་ཚངས་རིས་སོགས་སུ་སྐྱེ་བའི་ཚེ་བསམ་གཏན་གྱི་སྤེལ་སྒོམ་ལས་ཉམས་ནས་སྐྱེ་བ་
ཡིན་ཏེ། དེ་དེ་ལས་མ་ཉམས་ན་གནས་གཙང་དུ་སྐྱེ་བར་འགྱུར་བའི་ཕྱིར། དེ་ཡང་ཡིན་
ཏེ། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་དེས་རྒྱུའི་གནས་སྐབས་སུ་བསམ་
གཏན་བཞི་པ་སྤེལ་མར་སྒོམ་པ་ལ་བརྟེན་ནས་བསམ་གཏན་དང་པོའི་དངོས་གཞིའི་
སྙོམས་འཇུག་དག་པ་པའི་རོ་མྱངས་པའི་དབང་གིས་བསམ་གཏན་གྱི་སྤྲེལ་སྒོམ་ལས་
ཉམས་ནས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་སྔོན་གོམས་པའི་དབང་
གིས་བསམ་གཏན་གྱི་སྤེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་སྤེལ་སྒོམ་བྱས་པ་ལ་བརྟེན་
ནས་ཤི་འཕོས་ཏེ་འོག་མིན་དུ་སྐྱེ་བ་བླངས། རྟེན་དེ་ལ་མྱང་འདས་མངོན་དུ་བྱེད་པའི་ཆ་
ནས་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བ་དང་། ཡང་དེས་རྒྱུའི་
གནས་སྐབས་སུ་སྔར་བཞིན་བྱས་པས་ཤི་འཕོས་ཏེ་ཚངས་རིས་སུ་སྐྱེས། རྟེན་དེ་ལ་
སྔོན་གོམས་པའི་དབང་གིས་བསམ་གཏན་གྱི་སྤྲེལ་སྒོམ་དང་པོ་གསུམ་པོ་གང་རུང་
གྲུབ་པར་བྱས་པ་ལ་བརྟེན་ནས་ཤི་འཕོས་ཏེ་གནས་གཙང་དང་པོ་གསུམ་པོ་གང་རུང་
གཅིག་ཏུ་སྐྱེས། རྟེན་དེ་ལ་བསམ་གཏན་གྱི་སྤྲེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་སྤེལ་
སྒོམ་བྱས་པ་ལ་བརྟེན་ནས་ཤི་འཕོས་ཏེ་འོག་མིན་དུ་སྐྱེས། རྟེན་དེ་ལ་མྱང་འདས་མངོན་
དུ་བྱེད་པའི་ཆ་ནས་དེ་ཕྱེད་འཕར་དུ་བཞག །ཡང་དེས་རྒྱུའི་གནས་སྐབས་སུ་སྔར་
བཞིན་བྱས་པས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་བསམ་གཏན་གྱི་
སྤེལ་སྒོམ་བྱེད་མི་ནུས་པར་ཤི་འཕོས་ཏེ། ཚངས་ཆེན་མ་(༣ ༢ན)གཏོགས་འབྲས་བུ་ཆེ་
-311 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བའི་བར་རྣམས་སུ་རིམ་གྱིས་སྐྱེ་བ་བླངས། རྟེན་དེ་ལ་བསམ་གཏན་གྱི་སྤེལ་སྒོམ་ཆུང་
ངུ་གསུམ་སྤེལ་བྱས་པས་མི་ཆེ་བར་སྐྱེ་བ་བླངས། རྟེན་དེ་ལ་འབྲིང་དྲུག་སྤེལ་བྱས། མི་
གདུང་བར་སྐྱེ་བ་བླངས། རྟེན་དེ་ལ་ཆེན་པོ་དགུ་སྤེལ་བྱས། གྱ་ནོམ་སྣང་བར་སྐྱེ་བ་
བླངས། རྟེན་དེ་ལ་ཤིན་ཏུ་ཆེན་པོ་བཅུ་གཉིས་སྤེལ་བྱས། ཤིན་ཏུ་མཐོང་བར་སྐྱེ་བ་
བླངས། རྟེན་དེ་ལ་ཆེས་ཤིན་ཏུ་ཆེན་པོ་བཅོ་ལྔ་སྤེལ་བྱས། འོག་མིན་དུ་སྐྱེ་བ་བླངས་ཏེ།
རྟེན་དེ་ལ་མྱང་འདས་མངོན་དུ་བྱེད་པའི་ཆ་ནས་དེ་གནས་ཐམས་ཅད་དུ་འཆི་འཕོ་བར་
བཞག་པའི་ཕྱིར། །
གནས་གཙང་དུ་སྐྱེ་བ་ལ་བསམ་གཏན་
སྤེལ་སྒོམ་བྱེད་ཚུལ་བཤད་པ། །
འོ་ན། གནས་གཙང་དུ་སྐྱེ་བ་ལ་བསམ་གཏན་གྱི་སྤེལ་སྒོམ་བྱེད་དགོས་ན། དེ་
གང་ཞེ་ན། དེ་ལ་སྤེལ་སྒོམ་བྱེད་པ་པོའི་རྟེན་གྱི་གང་ཟག །ཁམས་གང་དུ་སྤེལ་བ། དང་
པོར་གང་སྤེལ་བ། སྤེལ་པའི་དགོས་པ། སྤེལ་ཚུལ། སྤེལ་སྒོམ་གྱི་དབྱེ་བ། གྲུབ་པའི་
ཚད་དང་བདུན་ལས། དང་པོ་ནི། བསམ་གཏན་གྱི་དངོས་གཞི་ཐོབ་པའི་ཕྱིར་མི་འོང་
དང་། དེ་ཐོབ་པའི་དགྲ་བཅོམ་པ་རྣམས་ཀྱིས་བྱེད་ཅིང་། རྒྱུན་ཞུགས་དང་ཕྱིར་འོང་
རྣམས་ཀྱིས་དེ་མི་བྱེད་དེ། དེ་རྣམས་ཀྱིས་བསམ་གཏན་གྱི་དངོས་གཞི་མ་ཐོབ་པའི་
ཕྱིར། གཉིས་པ་ནི། དང་པོར་འདོད་པའི་ཁམས་སུ་གླིང་གསུམ་དུ་སྤེལ་ཞིང་ཕྱི་ནས་
གཟུགས་སུ་ཡང་སྤེལ་བ་ཡིན་ཏེ། མཛོད་འགྲེལ་ལས། དང་པོར་འདོད་པའི་ཁམས་སུ་
གླིང་གསུམ་དག་ཏུ་སྤེལ་བར་བྱེད་ལ་ཕྱིས་ཡོངས་སུ་ཉམས་པ་གཟུགས་ཀྱི་ཁམས་སུ་
སྤེལ་བར་བྱེད་དོ། །ཞེས་གསུངས་པའི་ཕྱིར། གསུམ་པ་ནི། དང་པོར་བསམ་གཏན་
བཞི་པའི་དངོས་གཞིའི་སྙོམས་འཇུག་ལ་སྤེལ་བར་བྱེད་དེ། དེ་བསམ་གཏན་གྱི་སྐྱོན་
བརྒྱད་དང་བྲལ་ཞིང་སྤེལ་སྒོམ་འགྲུབ་སླ་བའི་ཕྱིར་ཏེ། མཛོད་ལས། དང་པོར་བཞི་པ་
-312 -



བཤད་སམ་
ད་
ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
སྤེལ་བར་བྱེད། །ཅེས་གསུངས་པའི་ཕྱིར། བཞི་པ་ནི། ཕྱིར་མི་འོང་རྣམས་གནས་
གཙང་དུ་སྐྱེ་བའི་ཕྱིར་དང་། ཉན་ཐོས་དགྲ་བཅོམ་དབང་རྣོན་རྣམས་མཐོང་ཆོས་ལ་བདེ་
བར་གནས་པའི་ཕྱིར་དང་། ཉན་ཐོས་དགྲ་བཅོམ་དབང་རྟུལ་རྣམས་ཉོན་མོངས་སྤངས་
པའི་སྤངས་པ་ལས་མི་ཉམས་པར་བྱ་བའི་ཕྱིར་དུ་སྤེལ་སྒོམ་བྱེད་པ་ཡིན་ཏེ། མཛོད་
ལས། སྐྱེ་དང་གནས་པར་བྱ་ཕྱིར་དང༌། །(༣ ༢བ)ཉོན་མོངས་པས་ནི་འཇིག་ཕྱིར་
ཡང་། །ཞེས་གསུངས་པའི་ཕྱིར། ལྔ་པ་ནི། བསམ་གཏན་གྱི་དངོས་གཞི་སྙོམས་འཇུག་
ཟག་མེད་སྐད་ཅིག་མ་གཅིག་དང་། དེ་ཟག་བཅས་སྐད་ཅིག་མ་གཅིག་དང་། དེ་ཟག་
མེད་སྐད་ཅིག་མ་གཅིག་སྤེལ་ནས་སྙོམས་པར་འཇུག་པ་ནི་རིང་སྦྱོར་དང༌། དེ་རྗེས་
ཟག་མེད་སྐད་ཅིག་མ་གཉིས། དེ་རྗེས་ཟག་བཅས་སྐད་ཅིག་མ་གཉིས། དེ་རྗེས་ཟག་
མེད་སྐད་ཅིག་མ་གཉིས་སྤེལ་ནས་སྙོམས་པར་འཇུག་པ་ནི་ཉེ་སྦྱོར་ཡིན། དྲུག་པ་ནི།
བསམ་གཏན་གྱི་སྤྲེལ་སྒོམ་ལ་ལྔ་ཡོད། དེའི་འབྲས་བུ་གནས་གཙང་གི་སྐྱེ་བ་ལ་ལྔ་ཡོད་
པའི་ཕྱིར་ཏེ། མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་སྐྱེ་བ་ལྔ་ཁོ་ན། །
ཞེས་གསུངས་པའི་ཕྱིར། གནས་གཙང་དུ་སྐྱེ་བའི་རྒྱུ་བསམ་གཏན་གྱི་སྤྲེལ་སྒོམ་ལ་ལྔ་
ཡོད་དེ། དེ་ལ་ཆུང་ངུ་གསུམ་སྤེལ། འབྲིང་དྲུག་སྤེལ། ཆེན་པོ་དགུ་སྤེལ། ཤིན་ཏུ་ཆེན་
པོ་བཅུ་གཉིས་སྤེལ། ཆེས་ཤིན་ཏུ་ཆེན་པོ་བཅོ་ལྔ་སྤེལ་རྣམས་སུ་ཡོད་པའི་ཕྱིར་ཏེ།
མཛོད་འགྲེལ་ལས། དེ་ལ་དང་པོ་ཟག་པ་མེད་པ་དང་། ཟག་པ་དང་བཅས་པ་དང་།
ཟག་པ་མེད་པ་དང་སེམས་གསུམ་མངོན་དུ་བྱེད་དོ། །དེ་བཞིན་དུ་གཉིས་པ་ལ་ནི་དྲུག་
གོ །གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ།
ཞེས་གསུངས་པའི་ཕྱིར། འབྲིང་དྲུག་སྤེལ་གྱི་དོན་ཡོད་དེ། མཛོད་ཀྱི་འགྲེལ་བཤད་
ལས། གཉིས་པ་ལ་ནི་དྲུག་གོ །ཞེས་བྱ་བ་ནི། ཟག་པ་མེད་པ་དང་། ཟག་པ་དང་
བཅས་པ་དང༌། ཟག་པ་མེད་པ་ཞེས་བྱ་བ་གསུམ་དང་། ཡང་ཟག་པ་མེད་པ་དང་།
- 313 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཟག་པ་དང་བཅས་པ་དང་། ཟག་པ་མེད་པ་ཞེས་བྱ་བ་གསུམ་ཡིན་ནོ། །ཞེས་གསུངས་
པའི་ཕྱིར། གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་པོ། །ལྔ་པ་ལ་ནི་བཅོ་ལྔ་
སྟེ། ཞེས་བྱ་བ་ཡང་དེ་ཁོ་ན་བཞིན་དུ་སྦྱར་བར་བྱ་བ་ཡིན་ནོ། །ཞེས་གསུངས་པ་ལྟར་
ཡིན་པའི་ཕྱིར།
བདུན་པ་ལ། བྱེ་བྲག་སྨྲ་བ་རྣམས་དུས་མཐའི་སྐད་ཅིག་མ་གཅིག་ལ་བསམ་
གཏན་གྱི་དངོས་གཞི་སྙོམས་འཇུག་ཟག་མེད་སྐད་ཅིག་མ་གཉིས་དང་ཟག་བཅས་སྐད་
ཅིག་མ་གཅིག་བསྲེས་ནས་ཇི་ལྟར་འདོད་འདོད་དུ་མཉམ་པར་འཇོག་ནུས་པ་བསམ་
གཏན་གྱི་སྤེལ་སྒོམ་གྲུབ་པའི་ཚད་དུ་འདོད་དེ། མཛོད་ལས། སྐད་(༣ ༣ན)ཅིག་མ་ནི་
བསྲེས་པས་འགྲུབ། །ཅེས་གསུངས་པའི་ཕྱིར། དེ་མི་འཐད་དེ། སངས་རྒྱས་མ་
གཏོགས་པ་དུས་མཐའི་སྐད་ཅིག་མ་གཅིག་ལ་དེ་ལྟར་མི་ནུས་པའི་ཕྱིར། རང་ལུགས་
ནི། རྒྱུན་དང་ལྡན་པའི་སྒོ་ནས་དེ་ལྟར་སྙོམས་པར་འཇུག་ནུས་པ་དེ་བསམ་གཏན་གྱི་
སྤེལ་སྒོམ་གྲུབ་པའི་ཚད་ཡིན་ཏེ། མཛོད་འགྲེལ་ལས། སངས་རྒྱས་མ་གཏོགས་སྐད་
ཅིག་མ་སྤེལ་བར་མི་ནུས་ཏེ། དེའི་ཕྱིར་རྒྱུན་ཆགས་གསུམ་ལས་ཇི་ལྟར་འདོད་འདོད་
དུ་མཉམ་པར་འཇོག་པའི་སྒོ་ནས་བརྗོད་པ་ཡིན་ནོ། །ཞེས་གསུངས་པའི་ཕྱིར། །
གཟུགས་སུ་ཉེར་འགྲོའི་ཕྱིར་མི་འོང་གང་ཞིག །སྲིད་རྩེའི་རྟེན་ལ་མྱང་འདས་
མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་སྲིད་རྩེའི་མཐར་
ཐུག་འགྲོའི་མཚན་ཉིད། འདོད་པའི་རྟེན་ཅན་གྱི་ཕྱིར་མི་འོང་གང་ཞིག །ལས་ཉོན་གྱིས་
གཟུགས་ཁམས་སུ་སྐྱེ་བ་མི་ལེན་པར་གཟུགས་མེད་དུ་སྐྱེ་བ་བླངས་ནས་རྟེན་དེ་ལ་མྱང་
འདས་མངོན་དུ་བྱེད་པའི་རིགས་ཅན། གཟུགས་མེད་ཉེར་འགྲོའི་ཕྱིར་མི་འོང་གི་མཚན་
ཉིད། གཟུགས་མེད་ཉེར་འགྲོའི་ཕྱིར་མི་འོང་ཡིན་ན། གཟུགས་མེད་ཀྱི་རྟེན་དེ་ལ་མྱང་
འདས་མངོན་དུ་བྱེད་པས་ཁྱབ་ཀྱང་། གཟུགས་སུ་ཉེར་འགྲོའི་ཕྱིར་མི་འོང་ལ་དེས་མ་
-314 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ཁྱབ་བོ། །རིགས་ཅན་སྨོས་པ་ལ་དགོས་པ་ཡོད་དེ། གཟུགས་མེད་ཉེར་འགྲོའི་ཕྱིར་མི་
འོང་གི་རྟོགས་པ་སྔོན་དུ་སོང་བའི་ནམ་མཁའ་མཐའ་ཡས་ཀྱི་རྟེན་ཅན་གྱི་ཕྱིར་མི་འོང་
དེ་དེ་ཡིན་པ་གཅད་པར་བྱ་བའི་ཆེད་ཡིན་པའི་ཕྱིར། དེ་ལ་དབྱེ་ན། སྐྱེས་ཙམ་ནས་
འདའ་བ། མངོན་པར་འདུ་བྱེད་དང་བཅས་ཏེ་འདའ་བ། མངོན་པར་འདུ་བྱེད་མེད་པར་
འདའ་བ། གོང་འཕོ་བ་དང་བཞི་ཡོད་དེ། མཛོད་ལས། གཞན་ནི་གཟུགས་མེད་འགྲོ་
རྣམས་བཞི། །ཞེས་གསུངས་པའི་ཕྱིར། དེ་བར་འདའ་བ་མེད་དེ། གཟུགས་མེད་དུ་སྐྱེ་
བ་ལ་བར་དོ་བརྒྱུད་མི་དགོས་པའི་ཕྱིར། མཐོང་ལམ་ཐོབ་པའི་ཚེ་དེ་ལ་མྱང་འདས་མངོན་
དུ་བྱེད་པའི་ཕྱིར་མི་འོང་དེ་ཕྱིར་མི་འོང་མཐོང་ཆོས་ཞིའི་མཚན་ཉིད་ཡིན་ཏེ། མཛོད་
ལས། གཞན་ནི་འདི་ལ་མྱ་ངན་འདའ། །ཞེས་གསུངས་པའི་ཕྱིར། རྣམ་པར་ཐར་པ་
བརྒྱད་ཐོབ་ལ་མ་ཉམས་པའི་ཕྱིར་མི་འོང་དེ། ཕྱིར་མི་འོང་ལུས་མངོན་བྱེད་ཀྱི་མཚན་
ཉིད་ཡིན་ཏེ། མཛོད་ལས། འགོག་པ་ཐོབ་(༣ ༣བ)པའི་ཕྱིར་མི་འོང་། །ལུས་ཀྱི་མངོན་
སུམ་བྱེད་པར་འདོད། །ཅེས་དང༌། ཀུན་བཏུས་ལས། ལུས་ཀྱི་མངོན་དུ་བྱེད་པ་གང་ཞེ་
ན། གང་སློབ་པ་རྣམ་པར་ཐར་པ་བརྒྱད་ལ་བརྟེན་པའོ། །ཞེས་གསུངས་པའི་ཕྱིར།
དབྱེ་ན། འདོད་པའི་རྟེན་ལ་མྱང་འདས་མངོན་དུ་བྱེད་པ། གཟུགས་གཟུགས་མེད་ཀྱི་
རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་ལུས་མངོན་བྱེད་དང་གསུམ་དུ་ཡོད།
གསུམ་པ་ས་མཚམས་ནི། འབྲས་བུ་རིམ་གྱིས་པའི་དབང་དུ་བྱས་ན། འདོད་ཉོན་དགུ་
པ་སྤངས་པའི་རྣམ་གྲོལ་ལམ་ནས། སྲིད་ཉོན་དགུ་པའི་དངོས་གཉེན་གྱི་བར་དུ་ཡོད།
འབྲས་བུ་ཐོད་རྒལ་པའི་དབང་དུ་བྱས་ན། ལམ་རྗེས་ཤེས་ནས་སྲིད་ཉོན་དགུ་པའི་
དངོས་གཉེན་གྱི་བར་ན་ཡོད། བཞི་པ་ནི། འདོད་པར་ལས་ཉོན་གྱིས་ཕྱིར་མི་འོང་བ་
སྟེ། སྐྱེ་བ་མི་ལེན་པས་ན་ཕྱིར་མི་འོང་དང་། ཕྱིར་མི་འོང་གི་འབྲས་བུ་ཐོབ་རྗེས་སུ་
གཟུགས་ཁམས་སུ་སོང་ནས་མྱང་འདས་མངོན་དུ་བྱེད་པས་ན་གཟུགས་སུ་ཉེར་འགྲོའི་
-315 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཕྱིར་མི་འོང་དང༌། དེ་རྗེས་སུ་གཟུགས་མེད་ཁོ་ནར་ཕྱིན་ནས་མྱང་འདས་མངོན་དུ་བྱེད་
པས་ན་གཟུགས་མེད་ཉེར་འགྲོའི་ཕྱིར་མི་འོང་དང་། དེའི་རྗེས་སུ་གཟུགས་ཀྱི་སྐྱེ་སྲིད་
འོག་མ་འོག་མ་ནས་གོང་མ་གོང་མར་འཕོ་ཞིང་འགྲོ་བས་ན་གཟུགས་སུ་ཉེར་འགྲོའི་
ཕྱིར་མི་འོང་གོང་འཕོ་དང་། འོག་མིན་དང་སྲིད་རྩེའི་བར་དུ་འགྲོ་བས་ན་འོག་མིན་
མཐར་ཐུག་འགྲོ་དང་། སྲིད་རྩེའི་མཐར་ཐུག་འགྲོ །ཞེས་གསུངས་པའོ། །
ཁོ་ན་རེ། ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། འདོད་ཉོན་དགུ་
པའི་ས་བོན་སྤངས་པར་ཐལ། འདོད་ཉོན་དགུ་པ་སྤངས་པའི་ཕྱིར། རྟགས་ཁས། ཟེར་
ན་མ་ཁྱབ། འདོད་ན། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ཐོབ་
པར་ཐལ་ལོ། །འདོད་ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཐོབ་པར་ཐལ་
ལོ། །ཞེས་ཟེར་ཞིང་། འབྲས་བུ་རིམ་གྱིས་པའི་ཕྱིར་མི་འོང་ལ་འདོད་ཉོན་དགུ་པ་
སྤངས་པས་ཁྱབ་པར་འདོད་པ་མི་འཐད་དེ། ཞི་རགས་རྣམ་པ་ཅན་གྱི་འཇིག་རྟེན་པའི་
ལམ་ལ་བརྟེན་ནས་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་མ་ཐག་པའི་
ཕྱིར་མི་འོང་དེས་འདོད་ཉོན་དགུ་པ་མ་སྤངས་པའི་ཕྱིར་ཏེ། དེས་དེའི་ས་བོན་མ་(༣༤ན)
སྤངས་པའི་ཕྱིར། འཁོར་གསུམ། གཞན་ཡང་། ཕྱིར་མི་འོང་ཡིན་ན། ཐ་མའི་ཆ་མཐུན་
ལྔ་སྤངས་པས་ཁྱབ་པར་ཐལ། ཐ་མའི་ཆ་མཐུན་ལྔ་པོ་དེ་ཕྱིར་མི་འོང་གི་འབྲས་བུ་ཐོབ་
པ་ལ་གེགས་བྱེད་ཀྱི་གཙོ་བོ་ཡིན་པའི་ཕྱིར། འདོད་ན། ལམ་རྗེས་ཤེས་ལ་གནས་པའི་
ཕྱིར་མི་འོང་ཆོས་ཅན། དེར་ཐལ། དེའི་ཕྱིར། འདོད་ན། དེས་གནོད་སེམས་ཀྱི་ས་བོན་
སྤངས་པར་ཐལ་ལོ། །ཁྱབ་པ་ཁས། འདོད་ན། དེའི་དངོས་གཉེན་བར་ཆད་མེད་
ལམ་ཐོབ་པར་ཐལ་ལོ། ། །
ཁོ་ན་རེ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། འདོད་ཉོན་
སྤངས་པས་ཁྱབ་པར་ཐལ། དེ་འདྲའི་ཕྱིར་མི་འོང་ལ་དེའི་ཕྱིར། འདོད་ན། ཉན་ཐོས་ཀྱི་
- 316 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཆགས་བྲལ་སྔོན་སོང་གི་ཕྱིར་མི་
འོང་ཞུགས་པ་ཆོས་ཅན། དེར་ཐལ། དེའི་ཕྱིར། འདོད་ན། འདོད་པའི་སས་བསྡུས་ཀྱི་
མཐོང་སྤང་ཉོན་མོངས་སྤངས་པར་ཐལ་ལོ། །འདོད་མི་ནུས་ཏེ། དེའི་རྒྱུད་ཀྱི་ཉན་ཐོས་
ཀྱི་མཐོང་ལམ་སྡུག་བསྔལ་ཆོས་བཟོད་དེ་དེའི་དངོས་གཉེན་བར་ཆད་མེད་ལམ་ཡིན་
པའི་ཕྱིར་ཏེ། དེ་དེའི་ངོས་སྐལ་གྱི་སྤང་བྱ་ཡིན་པའི་ཕྱིར་ཏེ། དེའི་ངོས་སྐལ་གྱི་སྤང་བྱ་
ཡོད་པའི་ཕྱིར་ན་མ་ཁྱབ་སྟེ། དེའི་ས་བོན་དེ་དེའི་ངོས་སྐལ་གྱི་སྤང་བྱའི་གཙོ་བོ་ཡིན་
པའི་ཕྱིར། གཞན་ཡང་། སྦྱོར་ལམ་སྟན་གཅིག་པ་ལ་གནས་པའི་དེ་ཆོས་ཅན། དེར་
ཐལ། དེའི་ཕྱིར། ཁྱབ་པ་ཁས། འདོད་ན། འདོད་པའི་སས་བསྡུས་ཀྱི་གང་ཟག་གི་
བདག་འཛིན་སྤངས་པར་ཐལ་ལོ། །འདོད་ན། གང་ཟག་གི་བདག་མེད་མངོན་སུམ་དུ་
རྟོགས་མྱོང་བར་ཐལ་ལོ། །འདོད་པའི་ཕྱིར་ན་མ་ཁྱབ། དེས་ན་མཐོང་ལམ་གྱི་སྔ་རོལ་
ཏུ་ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་མོངས་སྤངས་པའི་ཆགས་བྲལ་སྔོན་
སོང་གི་ཕྱིར་མི་འོང་ཞུགས་པ་ཡོད་བྱས་པ་ལ། །
ཁོ་ན་རེ། དེའི་སྔ་རོལ་ཏུ་དེ་སྤངས་པའི་སོ་སྐྱེ་ཡོད་པར་ཐལ་ལོ། །འདོད་ན། དེའི་
སྔ་རོལ་ཏུ་ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་སྤངས་པའི་སོ་སྐྱེ་
ཡོད་པར་ཐལ། འདོད་པ་གང་ཞིག །དེ་ཡིན་ན་ཅི་ཡང་མེད་མན་ཆད་ཀྱི་སས་བསྡུས་
ཡིན་དགོས་པའི་ཕྱིར། འདོད་ན། འཁོར་བའི་རྩ་(༣༤ བ)བར་གྱུར་པའི་མ་རིག་པ་
སྤངས་པའི་སོ་སྐྱེ་ཡོད་པར་ཐལ། འདོད་པའི་ཕྱིར་ན་མ་ཁྱབ། །
ཁོ་ན་རེ། གཟུགས་ཀྱི་བར་སྲིད་ཀྱི་རྟེན་ཅན་གྱི་ཉན་ཐོས་དགྲ་བཅོམ་པ་ཡོད་
པར་ཐལ། དེའི་རྟེན་ལ་དགྲ་བཅོམ་པའི་འབྲས་བུ་མངོན་དུ་བྱེད་པ་ཡོད་པའི་ཕྱིར་ན་མ་
ཁྱབ། འདོད་ན། དེའི་རྒྱུད་ལ་གཟུགས་ཀྱི་བར་སྲིད་ཡོད་པར་ཐལ་ལོ། །འདོད་ན།
དེའི་རྒྱུད་ལ་སྲིད་པ་ཡོད་པར་ཐལ་ལོ། །ཟེར་ན། སོ་སྐྱེའི་རྟེན་ཅན་གྱི་འཕགས་པ་ཡོད་
- 317 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཐལ། སོ་སྐྱེའི་རྟེན་ལ་འཕགས་ལམ་མངོན་དུ་བྱེད་པ་ཡོད་པའི་ཕྱིར། ཁྱབ་པ་ཁས།
དེས་མཚོན་ནས་གཞན་རྣམས་ཤེས་པར་བྱའོ། ། །
དགྲ་བཅོམ་ཞུགས་པ་བཤད་པ། ལ་
༈ བཞི་པ་དགྲ་བཅོམ་ལ། ཞུགས་པ་བཤད་པ་དང་། འབྲས་གནས་བཤད་པ་
གཉིས་ལས། དང་པོ་ལ། མཚན་ཉིད། དབྱེ་བ། ས་མཚམས། སྒྲ་བཤད་པའོ། །དང་པོ་
ནི། ཞུགས་པ་བཞིའི་ནང་ཚན་གང་ཞིག །གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་
བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་སྦྱོར་བ་རྒྱུན་ཆགས་ལ་
གནས་པ། དགྲ་བཅོམ་ཞུགས་པའི་མཚན་ཉིད། དབྱེ་ན། སྤང་བྱ་ཅིག་ཅར་པའི་དགྲ་
བཅོམ་ཞུགས་པ། སྤང་བྱ་རིམ་གྱིས་པའི་དགྲ་བཅོམ་ཞུགས་པ་གཉིས་ཡོད། གསུམ་པ་
ནི། སྒོམ་སྤང་ལྷག་མ་སྤོང་བ་ལ་བརྩོན་པ་ནས་སྲིད་ཉོན་དགུ་པའི་དངོས་གཉེན་གྱི་
བར་དུ་ཡོད། ཁ་ཅིག །དགྲ་བཅོམ་ཞུགས་པ་ལ་ཅིག་ཅར་པའི་དགྲ་བཅོམ་ཞུགས་པ་
དང་། རིམ་གྱིས་པའི་དགྲ་བཅོམ་ཞུགས་པ་གཉིས་སུ་གྲངས་ངེས་ཟེར་བ་མི་འཐད་དེ།
འབྲས་བུ་ཐོད་རྒལ་པའི་ཕྱིར་མི་འོང་འབྲས་གནས་ཁྱད་པར་ཅན་དེ་དགྲ་བཅོམ་ཞུགས་
པ་གང་ཞིག །དེ་ཅིག་ཅར་པའི་དེ་ཡང་མ་ཡིན། རིམ་གྱིས་པའི་དེ་ཡང་མ་ཡིན་པའི་
ཕྱིར། དང་པོ་སླ། གཉིས་པ་གྲུབ་སྟེ། དེ་སྤང་བྱ་རིམ་གྱིས་པ་ཡིན་པའི་ཕྱིར། གསུམ་པ་
གྲུབ་སྟེ། འབྲས་བུ་ཐོད་རྒལ་པ་ཡིན་པའི་ཕྱིར། བཞི་པ་ནི། ཅིའི་ཕྱིར་དགྲ་བཅོམ་
ཞུགས་པ་ཞེས་བྱ་ཞེ་ན། དགྲ་བཅོམ་པའི་འབྲས་བུ་ལ་ཞུགས་པ་སྟེ་དེ་ཐོབ་པའི་ཕྱིར་དུ་
བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་པས་དེ་སྐད་ཅེས་བྱའོ། ། །
- 318-



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
དགྲ་བཅོམ་འབྲས་གནས་བཤད་པ། །
༈ གཉིས་པ་ལ། མཚན་ཉིད། དབྱེ་བ། ས་མཚམས།(༣༥ན)སྒྲ་བཤད་པའོ། །
དང་པོ་ནི། འབྲས་གནས་བཞིའི་ནང་ཚན་གང་ཞིག །གོང་མའི་ཆ་མཐུན་ལྔ་སྤངས་པས་
རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱིས་འབྲས་བུ་ལ་གནས་པ། དགྲ་
བཅོམ་འབྲས་གནས་ཀྱི་མཚན་ཉིད། གོང་མའི་ཆ་མཐུན་ལྔ་ཡང་ཡོད་དེ། གཟུགས་
གཟུགས་མེད་ཀྱི་འདོད་ཆགས། གཉིད། རྒོད་པ། ང་རྒྱལ། ཉོན་མོངས་ཅན་གྱི་མ་
རིག་པ་རྣམས་སུ་ཡོད་པའི་ཕྱིར་ཏེ། མཛོད་ལས། གོང་མའི་ཆ་དང་མཐུན་རྣམ་ལྔ། །
གཟུགས་དང་གཟུགས་མེད་ལས་སྐྱེས་པའི། །འདོད་ཆགས་གཉིས་རྒོད་ང་རྒྱལ་རྨོངས། །
ཞེས་གསུངས་པའི་ཕྱིར། དེ་ལྔ་ལ་གོང་མའི་ཆ་དང་མཐུན་པ་ཞེས་བརྗོད་པའི་རྒྱུ་མཚན་
ཡོད་དེ། དང་པོ་གཉིས་པོ་དེས་ཁམས་གོང་མའི་སྐྱེ་བ་འཛིན་པའི་རྒྱུ་བྱེད་ཅིང་། ཐ་མ་
གསུམ་པོ་དེས་ཁམས་གོང་མ་ལས་མི་འདའ་བར་བྱེད་པའི་ཕྱིར། གཉིས་པ་ནི། དེ་ལ་
སྤང་བྱ་སྤོང་ཚུལ་གྱི་སྒོ་ནས། སྤང་བྱ་ཅིག་ཅར་པའི་དགྲ་བཅོམ་འབྲས་གནས་དང་།
སྤང་བྱ་རིམ་གྱིས་པའི་དགྲ་བཅོམ་འབྲས་གནས་གཉིས་སུ་ཡོད། དགྲ་བཅོམ་འབྲས་
གནས་གང་ཞིག །ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་
ཅར་དུ་སྤངས་པ། དང་པོའི་མཚན་ཉིད། དེ་གང་ཞིག །དེ་དགུ་རིམ་ཅན་དུ་སྤངས་པ་
གཉིས་པའི་མཚན་ཉིད། ཡང་དེ་ལ་དབང་པོའི་སྒོ་ནས། ཡོངས་སུ་ཉམས་པའི་ཆོས་
ཅན། བདག་གསོད་པའི་ཆོས་ཅན། རྗེས་སུ་བསྲུང་བའི་ཆོས་ཅན། གནས་པ་ལས་མི་
བསྐྱོད་པའི་ཆོས་ཅན། རྟོགས་པར་འོས་པའི་ཆོས་ཅན། མི་གཡོ་བའི་ཆོས་ཅན་དང་
དྲུག་ཡོད། དང་པོ་ལྔ་དབང་རྟུལ་དད་མོས་པ་དང༌། དྲུག་པ་དབང་རྣོན་མཐོང་ཐོབ་པ་
ཡིན་ལ། དང་པོ་ལྔ་ལ་དུས་སྦྱོར་བའི་དགྲ་བཅོམ་ཞེས་བྱ་སྟེ། རྣམ་གྲོལ་མངོན་དུ་བྱེད་
- 319 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་འཚོ་བ་ལ་སོགས་པའི་དུས་དང་སྦྱོར་བས་ན་དེ་ལྟར་བརྗོད་པའི་ཕྱིར། ཕྱི་མ་ལ་དུས་
མེ་སྦྱོར་གྱི་དགྲ་བཅོམ་པ་ཞེས་བྱ་སྟེ། རྣམ་གྲོལ་མངོན་དུ་བྱེད་པ་འཚོ་བ་ལ་སོགས་པའི་
དུས་ལ་མི་ལྟོས་པར་མངོན་དུ་བྱེད་པའི་ཕྱིར་ཏེ། མཛོད་ལས། དགྲ་བཅོམ་དྲུག་འདོད་
དེ་དག་ལས། །ལྔ་ནི་དད་པས་མོས་ལས་སྐྱེས། །དེ་དག་རྣམ་(༣༥བ)གྲོལ་དུས་དང་
སྦྱོར། །མི་གཡོའི་ཆོས་ཅན་མི་གཡོ་བ། །དེའི་ཕྱིར་དེ་དུས་མི་སྦྱོར་གྲོལ། །ཞེས་
གསུངས་པའི་ཕྱིར། བྱེ་བྲག་སྨྲ་བ་རྣམས་ནི། དང་པོ་ལྔ་རང་གི་རྟོགས་པ་ལས་ཉམས་
ནས་རྒྱུན་ཞུགས་སོགས་སུ་འགྱུར་བར་སྲིད་པ་བཞེད་པ་མི་འཐད་དེ། དགྲ་བཅོམ་པ་
སྤངས་རྟོགས་ལས་ཉམས་པ་མེད་པའི་ཕྱིར། །
༈ རང་ལུགས་ནི། མདོ་སྡེ་པས་འདོད་པ་ལྟར། མཐོང་ཆོས་ལ་བདེར་གནས་ཀྱི་
ཡོན་ཏན་ལས་ཉམས་པར་འགྱུར་བ་ཙམ་ཡིན་ནོ། །དང་པོ་ནི། ཇི་ལྟར་བྱས་ཀྱང་ཚེ་དེ་
ལ་མཐོང་ཆོས་ལ་བདེར་གནས་ཀྱི་ཡོན་ཏན་ལས་ཉམས་པར་འགྱུར་བའི་དགྲ་བཅོམ་
པ་དབང་རྟུལ་གཅིག་ལ་བྱེད། གཉིས་པ་ནི། དེ་མ་ཐག་ཏུ་སྐུ་ཚེའི་འདུ་བྱེད་མ་བཏང་ན་
མཐོང་ཆོས་ལ་བདེར་གནས་ལས་ཉམས་ཀྱིས་དོགས་ནས། དེ་མ་ཐག་ཏུ་སྐུ་ཚེའི་འདུ་
བྱེད་གཏོང་བའི་དགྲ་བཅོམ་དབང་རྟུལ་གཅིག་ལ་བྱེད། གསུམ་པ་ནི། འདོད་པའི་ཡོན་
ཏན་ལ་སེམས་མ་བསྲུང་ན་དེ་ལས་ཉམས་པར་མཐོང་ནས་དེ་ལས་སེམས་བསྲུང་བའི་
དགྲ་བཅོམ་དབང་རྟུལ་གཅིག་ལ་བྱེད། བཞི་པ་ནི། མཉམ་གཞག་ལས་ལངས་ན་དེ་
ལས་ཉམས་པར་མཐོང་ནས་དེ་ལས་མི་ལྡང་བའི་དགྲ་བཅོམ་དབང་རྟུལ་གཅིག་ལ་
བྱེད། ལྔ་པ་ནི། དེ་ལས་ཉམས་ཀྱིས་དོགས་པའི་འཇིགས་པ་དང་བཅས་པའི་དགྲ་
བཅོམ་དབང་རྟུལ་གཅིག་ལ་བྱེད། དྲུག་པ་ནི། དེ་ལས་ཉམས་ཀྱིས་དོགས་པའི་འཇིགས་
པ་མེད་པའི་དགྲ་བཅོམ་དབང་རྣོན་གཅིག་ལ་བྱེད། ཡང་དེ་ལ་ཡོན་ཏན་མངོན་དུ་བྱེད་
ཚུལ་གྱི་སྒོ་ནས། ཤེས་རབ་རྐྱང་པའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་
- 320 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
དང༌། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་བཅོམ་གཉིས་ལས། དང་
པོ་ནི། འགོག་སྙོམས་མ་ཐོབ་པའི་ཉན་ཐོས་དགྲ་བཅོམ་ལྟ་བུ། གཉིས་པ་ནི། འགོག་
སྙོམས་རྒྱུད་ལྡན་གྱི་ཉན་ཐོས་དགྲ་བཅོམ་ལྟ་བུ་སྟེ། མཛོད་ལས། འགོག་ཐོབ་གཉིས་ཀ་
ལས་རྣམ་གྲོལ། །ཤེས་རབ་ཀྱིས་ནི་ཅིག་ཤོས་སོ། །ཞེས་གསུངས་པའི་ཕྱིར། གསུམ་པ་
ནི། ས་མཚམས། ཟད་མི་སྐྱེ་ཤེས་པའི་ཡེ་ཤེས་ཐོབ་པ་ནས་ཐེག་ཆེན་ལམ་དུ་འཇུག་ཁ་
མའི་སྔ་རོལ་གྱི་བར་དུ་ཡོད་དོ། །བཞི་པ་ནི། ཅིའི་ཕྱིར་(༣༦ན)དགྲ་བཅོམ་ཞེས་བྱ་ཞེ་
ན། ཉོན་མོངས་པའི་དགྲ་བཅོམ་པས་ན་དེ་ལྟར་བརྗོད་པའི་ཕྱིར། །
མཚོན་བྱ་དོན་གྱི་དགེ་འདུན་བཤད་པ། །
༈ གཉིས་པ་མཚོན་བྱ་དོན་གྱི་དགེ་འདུན་བཤད་པ་ལ། གང་ལས་དབྱེ་བའི་གཞི།
ཇི་ལྟར་ཕྱེ་བའི་གྲངས། ཕྱེ་བ་སོ་སོའི་རང་བཞིན། དེ་དག་གང་གིས་མཚོན་པ་བཤད་
པ། ཁྱད་པར་གྱི་ཆོས་གཞན་བསྟན་པའོ། །
དང་པོ་ལ། སློབ་དཔོན་དང་། འཕགས་པ་དང་། རིགས་བྱིན། ཤེར་འབྱུང་བློ་
གྲོས། བུདྡྷ་ཤྲཱི། ཨ་བྷཱ་ཀ་ར་རྣམས་ཀྱིས་འཕགས་པའི་དགེ་འདུན་ལ་དབྱེ་བར་མཛད།
འདི་རྒྱུད་བླ་མར་དགེ་འདུན་དཀོན་མཆོག་བཤད་པ་ས་དང་པོ་ཡན་ཆད་ལ་འཕགས་
པ་ཐོགས་མེད་ཀྱིས་བཤད་པ་ལྟར་མཛད་པའི་ཕྱིར། དག་ལྡན་ལས། བྱང་ཆེན་གང་
ཡུམ་གྱི་གནས་པ་འདིས་གནས་པ་དེ་གང་ནས་ཤི་འཕོས་ཏེ་འདིར་སྐྱེས་པ་ལགས་ཞེས་
པའི་དོན་བཤད་པ་ནི། ཤེར་ཕྱིན་ལ་གནས་པ་ཞེས་བྱ་བ་ནི་ངེས་པར་འབྱེད་པའི་ཆ་དང་
མཐུན་པ་ལ་སོགས་པའོ། །ཞེས་འདིར་བསྟན་དགེ་འདུན་དང་པོ་གཉིས་སྦྱོར་ལམ་པ་
ལ་འདོད་པ་མི་འཐད་དེ། འདིར་བསྟན་དགེ་འདུན་དཀོན་མཆོག་དེ། སངས་རྒྱས་ལ་
སོགས་དཀོན་མཆོག་གསུམ། །ཞེས་པའི་སྐབས་ཀྱི་སྐྱབས་གསུམ་གྱི་ཡ་གྱལ་དུ་གྱུར་
- 321 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་དགེ་འདུན་དཀོན་མཆོག་ཡིན་པ་གང་ཞིག །དེ་སར་གནས་ཀྱི་བྱང་སེམས་ལ་
འཕགས་པ་ཐོགས་མེད་ཀྱིས་བཤད་པའི་ཕྱིར། ཡུལ་བྷངྒ་ལའི་མཁས་པ་རྣམས་ཀྱིས་
འདིར་བསྟན་དགེ་འདུན་དཀོན་མཆོག་ལ་སོ་སྐྱེ་ཡོད་པར་འདོད་དེ། དད་མོས་ཀྱི་མདོར་
ལྷ་ཚེ་རིང་པོར་སྐྱེ་བར་གསུངས་པ་ལ་རྩོད་པ་སྤོང་བའི་ལན་གྱི་སྐབས་སུ། ངན་འགྲོ་ལ་
སོགས་པའི་མི་ཁོམ་པ་ཟད་པ་ནི་བཟོད་པ་ནས་ཡིན་ཏེ། ངན་འགྲོ་མེད་པའི་ཕྱིར་ཆོས་
ཆེན་པོ་ལ་བཟོད་པའོ། །ཞེས་གསུངས་པའི་ཕྱིར། ཞེས་ཟེར་བ་ཡང་མི་འཐད་དེ། འདིས་
སློབ་དཔོན་གྱི་ལུགས་ལ་ཚད་མར་བཟུང་བ་གང་ཞིག །སློབ་དཔོན་གྱིས་འདིར་བསྟན་
དགེ་འདུན་ལ་འཕགས་པས་ཁྱབ་པར་བཞེད་པའི་ཕྱིར། །
ཁ་ཅིག །ཕྱིར་མི་ལྡོག་པའི་རྟགས་ཐོབ་པའི་བྱང་སེམས་དེ་འདིར་བསྟན་མཚོན་
བྱ་དོན་གྱི་དགེ་འདུན་གྱི་དབྱེ་གཞི་ཡིན་ཟེར་(༣༦བ)བ་མི་འཐད་དེ། ཕྱིར་མི་ལྡོག་པའི་
རྟགས་ཐོབ་པའི་བྱང་སེམས་སྦྱོར་ལམ་པ་དེ་དེ་ཡིན་པར་ཐལ། དམ་བཅའ་འཐད་པའི་
ཕྱིར། འདོད་ན། དམན་ལམ་སྔོན་དུ་མ་སོང་བའི་ཕྱིར་མི་ལྡོག་པའི་རྟགས་ཐོབ་པའི་
བྱང་སེམས་སྦྱོར་ལམ་པ་ཡང་དེར་ཐལ་ལོ། ། །
གཉིས་པ་ལ། མདོ་རྒྱན་མ་སྦྱར་བ་དང༌། སྦྱར་བའི་འདྲེན་ལུགས་གཉིས་ལས།
དང་པོ་ནི། འབུམ། ཉི་ཁྲི། བརྒྱད་སྟོང་པ་གསུམ་དུ་སངས་རྒྱས་ཀྱི་ཞིང་གཞན་དང་
དགའ་ལྡན་དང་མིའི་ནང་ནས་ཚེ་འཕོས་ནས་འདིར་སྐྱེས་པར་རིག་པར་བྱ། ཞེས་གསུམ་
གསུངས་པའི་རྗེས་སུ་ལྷ་ཚེ་རིང་པོར་སྐྱེ་བའི་མདོ་ནས་གསུངས་ཏེ་འདི་ལ་མདོ་ཚན་ཞེ་
བརྒྱད་ཡོད་པས། དང་པོ་གསུམ་རིམ་པ་ལྟར་བྱང་སེམས་དབང་པོ་རྣོ་འབྲིང་རྟུལ་གསུམ་
གྱི་མཆོག་འབྲིང་དམན་གསུམ་དུ་ཕྱེ་ནས་མདོར་བསྟན་ནས། དེ་ཉིད་རྒྱས་པར་འཆད་
པ་ལ། མདོ་ཚན་ཕྱི་མ་ཞེ་ལྔ་གསུངས་ཏེ། དེ་ལྟར་འབུམ་གྱི་གནོད་འཇོམས་ལས་
བཤད་པའི་ཕྱིར། སྤྱིར་བྱང་ཆེན་ཞེ་བརྒྱད་གསུངས་ཏེ་མདོར་བསྟན་གསུམ་གྱི་སྟེང་དུ་
- 322 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ཞེ་ལྔ་གསུངས་པའི་ཕྱིར། གཉིས་པ་ལ། སྒྲ་ཇི་བཞིན་པ་དང་སྒྲ་ཇི་བཞིན་པ་མ་ཡིན་
པའི་འདྲེན་ལུགས་གཉིས་ལས། དང་པོ་ནི། བུདྡྷ་ཤྲཱི་དང་། ཤནྟི་པ་གཉིས་ཀྱིས་འདིར་
བསྟན་དགེ་འདུན་ལ་ཉི་ཤུར་འདོད་དེ། གཞུང་རྩ་བའི་སྒྲས་ཟིན་པ་ཉི་ཤུར་འདྲེན་པའི་
ཕྱིར། གཉིས་པ་ལ། འཕགས་པའི་ལུགས་དང་། སློབ་དཔོན་གྱི་ལུགས་གཉིས་ལས།
དང་པོ་ནི། འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། གཞུང་གིས་
དངོས་སུ་བསྟན་པ་བཅུ་དྲུག །ཤུགས་ལ་བསྟན་པ་བཞི་ཡོད་པའི་ཕྱིར། དང་པོ་གྲུབ་སྟེ།
དབང་པོ་རྟུལ་དང་རྣོན་པོ་དག །ཅེས་པས་དངོས་སུ་བསྟན་པའི་རྒྱུན་ཞུགས་ཞུགས་པ་
དབང་རྟུལ་དད་པའི་རྗེས་འབྲང་དང༌། དབང་རྣོན་ཆོས་ཀྱི་རྗེས་འབྲང་གི་མིང་ཅན་
གཉིས། དད་དང་མཐོང་ཐོབ། ཅེས་པས་དངོས་སུ་བསྟན་པ་འབྲས་བུ་བར་པ་གཉིས་
ཀྱི་ཞུགས་པ་དད་མོས་པ་གཉིས་གཅིག་ཏུ་བྱས་པ་དང་། དེ་མཐོང་ཐོབ་པ་གཉིས་གཅིག་
ཏུ་བྱས་པའི་མིང་ཅན་གྱི་བྱང་སེམས་གཉིས། རིགས་ནས་རིགས། ཞེས་པས་དངོས་སུ་
བསྟན་པ་རྒྱུན་ཞུགས་རིགས་སྐྱེ་གཉིས་ཀྱི་མིང་ཅན་གཉིས། བར་ཆད་གཅིག །ཅེས་
(༣༧ན)པས་དངོས་སུ་བསྟན་པའི་ཕྱིར་འོང་ཚེ་གཅིག་བར་ཆད་གཅིག་པ་པའི་མིང་
ཅན་གཅིག །བར་སྐྱེས་ནས་དང་། བྱེད་དང་བྱེད་མིན། ཞེས་པས་དངོས་སུ་བསྟན་པ་
འདའ་བ་བཞིའི་མིང་ཅན་བཞི། འོག་མིན་འགྲོ །འཕར་གསུམ་སྲིད་རྩེའི་མཐར་ཐུག་
འགྲོ་ཞེས་པས་དངོས་སུ་བསྟན་པ་འཕར་བ་གསུམ་དང་གོང་འཕོ་གཅིག་ཏུ་བྱས་པའི་
གོང་འཕོ་བའི་མིང་ཅན་གཅིག །གཟུགས་ཀྱི་ཆགས་བཅོམ། ཞེས་པས་དངོས་སུ་བསྟན་
པ་གཟུགས་མེད་ཉེར་འགྲོའི་ཕྱིར་མི་འོང་གི་མིང་ཅན་གཅིག །མཐོང་བ་ཡི། །ཆོས་ལ་
ཞི། ཞེས་པས་དངོས་སུ་བསྟན་པ་མཐོང་ཆོས་ཞིའི་མིང་ཅན་གཅིག །ལུས་མངོན་སུམ་
བྱེད། །ཅེས་པའི་དངོས་སུ་བསྟན་པ། ལུས་མངོན་བྱེད་ཀྱི་མིང་ཅན་གཅིག །བསེ་རུ།
ཞེས་པས་དངོས་སུ་བསྟན་པ་བསེ་རུ་རང་སངས་རྒྱས་ཀྱི་མིང་ཅན་གཅིག་རྣམས་སུ་ཡོད་
- 323 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པའི་ཕྱིར། གཉིས་པ་གྲུབ་སྟེ། རྒྱུན་ཞུགས་འབྲས་གནས་ཙམ་པོ་པ། ཕྱིར་འོང་འབྲས་
གནས་ཙམ་པོ་པ། ཕྱིར་མི་འོང་འབྲས་གནས་ཙམ་པོ་པ། དགྲ་བཅོམ་ཞུགས་པའི་མིང་
ཅན་རྣམས་སུ་ཡོད་པའི་ཕྱིར་རོ། །
རོང་ཊིཀ་པ་ནི། འཕགས་པ་ལྟར་ན་སྐྱེས་བུ་ཆེན་པོ་བརྒྱད་ལ་རྒྱུན་ཞུགས་སུ་
གཏོགས་པ་ལ་དོན་གྱིས་ཐོབ་པ་རྒྱུན་ཞུགས་ཞུགས་པ་བརྒྱད་པ་དང༌། འབྲས་གནས་
དབང་པོ་རྣོ་རྟུལ་གཉིས་དང༌། རིགས་ནས་རིགས་སྐྱེ་གཉིས་ཏེ་ལྔ། ཕྱིར་འོང་ཞུགས་པ་
དད་མོས་པ་དང་། མཐོང་ཐོབ་པ་གཉིས་གཅིག་ཏུ་བྱས་པས་དོན་གྱིས་ཐོབ་པ་འབྲས་
གནས་ཙམ་པོ་པ་དང་། ཁྱད་པར་ཅན་ཚེ་གཅིག་བར་ཆད་གཅིག་པ་པ་དང་གསུམ།
ཕྱིར་མི་འོང་ཞུགས་པ་དད་མོས་པ་དང་མཐོང་ཐོབ་པ་གཉིས་གཅིག་ཏུ་བྱས་པས་དོན་
གྱིས་ཐོབ་པ་འབྲས་གནས་ཙམ་པོ་པ་དང༌། ཁྱད་པར་ཅན་ལ་བརྒྱད་དེ། འདའ་བ་བཞི་
གོང་འཕོ་བ་སྟེ་ལྔ། དྲུག་པ་གཟུགས་ཀྱི་ཆགས་བཅོམ། བདུན་པ་མཐོང་ཆོས་ཞི།
བརྒྱད་པ་ལུས་མངོན་བྱེད། སྐྱེས་བུ་བདུན་པ་དགྲ་བཅོམ་ཞུགས་པ། བརྒྱད་པ་རང་
སངས་རྒྱས་ཀྱི་མིང་ཅན་དང་ཉི་ཤུ་ཡོད་ཟེར་བ་མི་འཐད་དེ། དབང་པོ་རྟུལ་དང་རྣོན་པོ་
དག །ཅེས་པའི་ཐད་ཀྱི་ཉི་སྣང་ལས། དེ་ལ་གང་ལམ་ཤེས་པ་ཉིད་ནི་འོག་ནས་འབྱུང་
བའི་(༣༧བ)མཐོང་བའི་ལམ་གྱི་སྐད་ཅིག་མ་བཅུ་དྲུག་པོ་གང་ཡིན་པ་སྟེ། སྐད་ཅིག་མ་
བཅུ་དྲུག་པོ་དེ་རྣམས་ལས་བྱང་ཆུབ་སེམས་དཔའ་དབང་པོ་རྟུལ་པོར་གྱུར་པ་གང་ཡིན་
པ་དེ་ནི་དད་པས་ལམ་དེ་ལ་རྗེས་སུ་འཇུག་པའི་ཕྱིར། དེ་ལ་དད་པའི་རྗེས་སུ་འབྲང་བ་
ཞེས་བརྗོད་དོ། །དབང་པོ་རྣོན་པོ་ནི་ཤེས་རབ་ཀྱིས་ལམ་དེ་ལ་རྗེས་སུ་འཇུག་པའི་ཕྱིར།
ཆོས་ཀྱི་རྗེས་སུ་འབྲང་བ་ཞེས་གསུངས་པའོ། །ཞེས་གསུངས་པ་མི་འཐད་པར་ཐལ།
དབང་པོ་རྟུལ་དང་རྣོན་པོ་དག །ཅེས་པས་འབྲས་གནས་དབང་པོ་རྣོ་རྟུལ་གཉིས་བསྟན་
པ་གང་ཞིག །འབྲས་གནས་ལ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་རྣམ་
- 324 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
གཞག་མི་འཐད་པའི་ཕྱིར་ཏེ། མཛོད་ལས། དེ་ཚེ་དབང་པོ་རྣོ་རྟུལ་དག །དད་པས་
མོས་དང་མཐོང་བས་ཐོབ། །ཅེས་གསུངས་པའི་ཕྱིར། །
གཞན་ཡང་། དད་དང་མཐོང་ཐོབ། ཅེས་པས་ཕྱིར་འོང་ཞུགས་པ་དད་མོས་པ་
དང༌། མཐོང་ཐོབ་པ་གཉིས་གཅིག་ཏུ་བྱས་པ་དང་། ཕྱིར་མི་འོང་ཞུགས་པ་དེ་གཉིས་
གཅིག་ཏུ་བྱས་ནས་བསྟན་པ་མི་འཐད་པར་ཐལ། དེས་འབྲས་བུ་བར་པ་གཉིས་ཀྱི་
ཞུགས་པ་དད་མོས་གཉིས་གཅིག་ཏུ་བསྡུས་པ་དང་། དེ་མཐོང་ཐོབ་གཉིས་གཅིག་ཏུ་
བསྡུས་ནས་བསྟན་པའི་ཕྱིར་ཏེ། ཉི་སྣང་ལས། འབྲས་བུ་གཉིས་པ་དང་གསུམ་པ་ལ་
ཞུགས་པ་དད་པས་ལྷག་པར་མོས་པའི་དབང་དུ་མཛད་ནས་གསུངས་པ་ནི། ཞེས་དང་། །
འབྲས་བུ་གཉིས་པ་དང་གསུམ་པ་ལ་ཞུགས་པ་མཐོང་བས་ཐོབ་པའི་དབང་དུ་མཛད་
ནས་གསུངས་པ་ནི། ཞེས་གསུངས་པའི་ཕྱིར། །
ཁ་ཅིག །འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། གཞུང་གིས་
དངོས་སུ་བསྟན་པ་བཅུ་དགུ་དང་། རྒྱུན་ཞུགས་ཞུགས་པས་ཁ་བསྐང་བས་ཉི་ཤུར་ཡོད་
པའི་ཕྱིར། དང་པོ་གྲུབ་སྟེ། འོག་མིན་འགྲོ་འཕར་བ་གསུམ་གྱི་དབྱེ་གཞི་ཡིན་པས་ཟུར་
དུ་མི་འདྲེན་ལ། གཞན་རྩ་བའི་སྒྲས་ཟིན་ལྟར་བགྲངས་པས་བཅུ་དགུ་ཡོད་པའི་ཕྱིར།
རྒྱུན་ཞུགས་ཞུགས་པ་ཤུགས་ལ་བསྟན་པ་ཡིན་ཏེ། དབང་པོ་རྟུལ་དང་རྣོན་པོ་དག །ཅེས་
པས་ཆགས་བྲལ་སྔོན་སོང་གི་ཞུགས་པ་གཉིས་དངོས་སུ་བསྟན་ནས་རྒྱུན་ཞུགས་ཞུགས་
པ་ཤུགས་ལ་བསྟན་པའི་(༣༨ན)ཕྱིར། དེས་ན་ཕྱིར་འོང་འབྲས་གནས་ཙམ་པོ་པ་དང་།
ཕྱིར་མི་འོང་འབྲས་གནས་ཙམ་པོ་པ་གཉིས་ལ་མིང་སྦྱོར་མཛད་པའི་རྒྱུ་མཚན་ཡོད་དེ།
དབང་པོ་རྟུལ་དང་རྣོན་པོ་དག །ཅེས་པས། ཆགས་བྲལ་སྔོན་སོང་གི་ཞུགས་པ་གཉིས་
དངོས་སུ་བསྟན། དད་དང་མཐོང་ཐོབ། ཅེས་པས། དེ་འདྲའི་འབྲས་གནས་དེ་གཉིས་
བསྟན་ནས་ཆགས་བྲལ་སྔོན་སོང་གང་ལ་སྦྱར་བའི་སྦྱོར་གཞི་ངོས་གཟུང་བའི་ཆེད་དུ་
- 325 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡིན་པའི་ཕྱིར། སྐབས་འདིར་རྒྱུན་ཞུགས་འབྲས་གནས་ཙམ་པོ་པ་ཁ་མི་འགེངས་པའི་
རྒྱུ་མཚན་ཡོད་དེ། རིགས་ནས་རིགས་སྐྱེ་བསྟན་པས་རྟོགས་ནུས་པའི་ཕྱིར། ཕྱིར་འོང་
འབྲས་གནས་ཙམ་པོ་པ་ཁ་མི་འགེངས་པའི་རྒྱུ་མཚན་ཡོད་དེ། བར་ཆད་གཅིག་པ་
བསྟན་པས་རྟོགས་ནུས་པའི་ཕྱིར། ཕྱིར་མི་འོང་འབྲས་གནས་ཙམ་པོ་པ་ཁ་མི་འགེངས་
པའི་རྒྱུ་མཚན་ཡོད་དེ། འདའ་བ་བཞི་བསྟན་པས་རྟོགས་ནུས་པའི་ཕྱིར། དགྲ་བཅོམ་
ཞུགས་པ་ཁ་མི་འགེངས་པའི་རྒྱུ་མཚན་ཡོད་དེ། ལུས་མངོན་བྱེད་བསྟན་པས་རྟོགས་
ནུས་པའི་ཕྱིར་ཏེ། གསེར་ཕྲེང་ལས། དེ་ལྟར་བྱས་ན་ཞུགས་པ་དང་པོ་ལ་བརྒྱད་པ་ཞེས་
གཅིག་ཏུ་དང༌། ཆགས་བྲལ་སྔོན་སོང་གི་ཞུགས་པ་གཉིས་གཅིག་ཏུ་དང་། དེའི་འབྲས་
གནས་ལ་གཉིས་སུ་གྲངས་ངེས་ནས་འོག་མིན་འགྲོ་འཕར་བ་གསུམ་གྱི་དབྱེ་གཞི་ཡིན་
པས་དོར་ལ་གཞན་རྣམས་སྒྲས་ཟིན་དུ་དྲང་ངོ༌། །འདི་ཁོ་ན་རྗེ་བཙུན་གྱི་བཞེད་པ་ཡིན་
ཏེ། དགེ་འདུན་འདི་རྣམས་མངོན་པ་ནས་བཤད་པ་དང་མིང་མཚུངས་པར་བསྟན་ཅིང་།
དེ་དག་ཀྱང་ཆོས་འགའ་ཞིག་མཚུངས་པ་ཡིན་ནོ། །ཞེས་གསུངས་པའི་ཕྱིར། ཞེས་ཟེར། །
འདི་ལ་ཁ་ཅིག །དེ་མི་འཐད་དེ། དབང་པོ་རྟུལ་དང་རྣོན་པོ་དག །ཅེས་གཉིས་
ཚིག་སྨོས་པ་མི་འཐད་པར་ཐལ། གཞུང་འདིས་དགེ་འདུན་གསུམ་བསྟན་པའི་ཕྱིར།
ཟེར་ན། མཛོད་ལས། དེ་ཚེ་དབང་པོ་རྣོ་རྟུལ་དག །ཅེས་གཉིས་ཚིག་སྨོས་པ་མི་འཐད་
པར་ཐལ། གཞུང་འདིས་རྒྱུན་ཞུགས་འབྲས་གནས། འབྲས་བུ་ཐོད་རྒལ་པའི་ཕྱིར་འོང་
འབྲས་གནས། ཆགས་བྲལ་སྔོན་སོང་(༣༨བ)གི་ཕྱིར་མི་འོང་འབྲས་གནས་གསུམ་
བསྟན་པའི་ཕྱིར། དེ་ལྟར་མཛོད་འགྲེལ་ལས་གསུངས་པའི་ཕྱིར། རང་ལུགས་ཀྱི་སྐྱོན་
ནི། ཉི་སྣང་ལས་འབྲས་བུ་གཉིས་པ་དང་གསུམ་པ་ལ་ཞུགས་པ། ཞེས་སོགས་
གསུངས་པ་མི་འཐད་པར་ཐལ། དད་དང་མཐོང་ཐོབ། ཅེས་པ་འབྲས་བུ་བར་པ་གཉིས་
ཀྱི་ཞུགས་པ་དངོས་སུ་མ་བསྟན་པའི་ཕྱིར། རྟགས་ཁས། གཞན་ཡང་། ཉི་སྣང་ལས།
- 326 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
གོང་དུ་འཕོ་བ་ནི་ལྔ་པ་ཡིན་ཏེ། ཞེས་གསུངས་པ་མི་འཐད་པར་ཐལ། དད་དང་མཐོང་
ཐོབ། ཅེས་པས་ཆགས་བྲལ་སྔོན་སོང་གི་འབྲས་གནས་གཉིས་དངོས་སུ་བསྟན་པའི་ཕྱིར།
ཁ་ཅིག །འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། གཞུང་གིས་
དངོས་སུ་བསྟན་པ་བཅུ་དགུ་དགྲ་བཅོམ་ཞུགས་པ་ཁ་བསྐང་བས་ཉི་ཤུར་ཡོད་པའི་
ཕྱིར། དང་པོ་གྲུབ་སྟེ། སྔར་བཞིན། ཞེས་ཟེར་བ་མི་འཐད་དེ། ཉི་སྣང་ལས། གང་འདི་
ཉིད་ཉོན་མོངས་པ་དགུ་སྤངས་པ་ལ་ནི་ཕྱིར་མི་ལྡོགཔ་ཞེས་བརྗོད་དོ། །དེ་ནི་རྣམ་པ་ལྔ་
རུ་ཤེས་པར་བྱའོ། །འདི་ལྟ་སྟེ། བར་དོར་ཡོངས་སུ་མྱ་ངན་ལས་འདའ་བ་ནི། ཞེས་དང་
པོ་ངོས་བཟུང༌། སྐྱེ་ནས་ཡོངས་སུ་མྱ་ངན་ལས་འདའ་བ་ནི། ཞེས་གཉིས་པ་དང་། །
མངོན་པར་འདུ་བྱེད་དང་བཅས་ཏེ་མྱ་ངན་ལས་འདའ་བ་ནི། ཞེས་གསུངས་པ་དང་།
མངོན་པར་འདུ་བྱེད་མེད་པར་ཡོངས་སུ་མྱ་ངན་ལས་འདའ་བ་ནི། ཞེས་བཞི་པ་དང་། །
གོང་དུ་འཕོ་བ་ནི་ལྔ་པ་ཡིན་ཏེ། ཞེས་ལྔ་པ་དང་། གང་ཡང་གཟུགས་ཀྱི་འདོད་ཆགས་
དང་བྲལ་བའི་ཕྱིར་མི་ལྡོག་པ་དེ་ནི་འདི་ནས་ཤི་འཕོས་ནས་གཟུགས་མེད་པར་སྐྱེ་བར་
འགྱུར་བ་ནི། ཞེས་དང་། དེ་ལྟར་ཕྱིར་མི་ལྡོག་པ་ནི་དྲུག་པ་ཡིན་ནོ། །ཞེས་དྲུག་པ་དང་།
བདུན་པ་མཐོང་བའི་ཆོས་ལ་མྱ་ངན་ལས་འདའ་བ་ནི། ཞེས་བདུན་པ་དང་། གང་ཡང་
འགོག་པའི་སྙོམས་པར་འཇུག་པ་ཐོབ་པའི་ཕྱིར་མི་ལྡོག་པ་དེ་ནི་མྱ་ངན་ལས་འདའ་བ་
དང་འདྲ་བའི་ཆོས་ལུས་ཀྱིས་མངོན་དུ་བྱེད་པའི་ཕྱིར། ཞེས་བརྒྱད་པ་ངོས་བཟུང་བ་མི་
འཐད་པར་ཐལ། ཉི་སྣང་གི་ལུགས་ལ་འོག་མིན་འགྲོ་ནས་སྲིད་རྩེའི་འགྲོའི་བར་ལྔ་པོ་
དེ་ལ་གོང་འཕོ་བ་ཞེས་གཅིག་ཏུ་བྱས་ནས་དགེ་འདུན་ཉི་ཤུའི་གྲངས་ལྔ་པ་(༣༩ན)དང་།
གཟུགས་ཀྱི་ཆགས་བཅོམ་གྱི་མིང་ཅན་གྱི་བྱང་སེམས་དགེ་འདུན་ཉི་ཤུའི་དྲུག་པར་
འདྲེན་མི་རིགས་པའི་ཕྱིར། །
ཁོ་ན་རེ། རྒྱན་སྣང་གི་ལུགས་ལ་ཡང་དེ་ལྔ་ལ་གོང་འཕོ་བ་ཞེས་གཅིག་ཏུ་འདྲེན་
-327 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རིགས་པར་ཐལ། རྒྱན་སྣང་ལས། གོང་དུ་འཕོ་བ་ནི་ལྔ་པ་ཡིན་ཏེ། ཞེས་གསུངས་པའི་
ཕྱིར་ན་མ་ཁྱབ་སྟེ། ཉི་སྣང་ལས། དེ་ལ་གོང་འཕོ་ཞེས་ལྔ་པ་དང་། གཟུགས་ཀྱི་ཆགས་
བཅོམ་གྱི་མིང་ཅན་གྱི་བྱང་སེམས་དྲུག་པར་གསལ་བར་བཤད་ཅིང་། རྒྱན་སྣང་ལས།
དེ་ལྔ་ལ་གོང་འཕོའི་མིང་གིས་བསྟན་ནས་དེ་ལ་འོག་མིན་འགྲོའི་མིང་ཅན་དང་སྲིད་
རྩེའི་འགྲོའི་མིང་ཅན་གཉིས་སུ་ཕྱེ་ནས། འོག་མིན་འགྲོའི་མིང་ཅན་དེ་ལ་འཕར་པ་
གསུམ་གྱི་མིང་གིས་བསྟན་པ་དང་། སྲིད་རྩེའི་འགྲོའི་མིང་ཅན་ལ་གཟུགས་ཀྱི་ཆགས་
བཅོམ་ཞེས་བཏགས་ནས་དེ་ལ་མཐོང་ཆོས་ཞི་དང་ལུས་མངོན་བྱེད་གཉིས་སུ་ཕྱེ་ནས་
བསྟན་པའི་ཕྱིར། ཁ་ཅིག་རྩ་བའི་སྒྲ་སོར་བཞག་ཉི་ཤུར་འདྲེན་པ་མི་འཐད་དེ། དེ་ནི་
འགྲེལ་ཆེན་གཉིས་ཀ་དང་འགལ་བའི་ཕྱིར། གཉིས་པ་སློབ་དཔོན་གྱི་ལུགས་ལ། ཉི་
ཁྲི་ལེའུ་བརྒྱད་མར། རྩ་བའི་སྒྲས་ཟིན་པ་ཉི་ཤུའི་སྟེང་དུ་བརྒྱད་པ། རྒྱུན་ཞུགས། ཕྱིར་
འོང་དང་། ཕྱིར་མི་འོང་དང་། དགྲ་བཅོམ་ཞུགས་པ་སྟེ་ཉེར་ལྔ་ལ་མདོ་དྲངས་ཤིང་། རྩ་
བར་ཉི་ཤུར་བསྟན་པ་དང་མི་མཐུན་པའི་སྐྱོན་མེད་དེ། བརྒྱད་པ་ནི། རྒྱུན་ཞུགས་
ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གཉིས་ཀྱི་དབྱེ་གཞི་དང་། རྒྱུན་
ཞུགས་ནི་རིགས་སྐྱེ་གཉིས་དང་། ཕྱིར་འོང་ནི་ཚེ་གཅིག་བར་ཆད་གཅིག་པའི་དང་།
ཕྱིར་མི་འོང་ནི་འདའ་བ་བཞི་དང་། འོག་མིན་འགྲོ་འཕར་བ་གསུམ་གྱི་དང་། སྲིད་རྩེར་
འགྲོ་དང་གཟུགས་ཀྱི་ཆགས་བཅོམ་གཉིས་མཐོང་ཆོས་ཞི་དང་ལུས་མངོན་བྱེད་ཀྱི་དབྱེ་
གཞི་ཡིན་པའི་ཕྱིར། འདི་དང་མཐུན་པར་ཉི་སྣང་ལས་ཀྱང་གསུངས་ཏེ། དེ་ཉིད་ལས་
རྒྱུན་དུ་ཞུགས་པ་ཞེས་བཤད་པ་གང་ཡིན་པ་དེ་ཉིད་ནི་རིགས་ནས་རིགས་སུ་སྐྱེ་བ་རྣམ་
པ་གཉིས་སུ་ཤེས་པར་བྱ་སྟེ། ཞེས་དང་། ལན་ཅིག་ཕྱིར་འོང་བ་ཞེས་བཤད་པ་གང་
ཡིན་པ་དེ་ནི་བར་ཆད་གཅིག་པ་ཡིན་པ་དེ་ནི། ཞེས་དང་། ཉོན་མོངས་(༣༩བ)པ་དགུ་
པ་སྤངས་པའི་ཕྱིར་མི་འོང་བ་ཞེས་བཤད་པ་གང་ཡིན་པ་དེ་ནི་རྣམ་པ་ལྔར་ཤེས་པར་
- 328 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བྱའོ། །ཞེས་དང་། འོག་མིན་གྱི་མཐར་ཐུག་པར་འགྲོ་བའི་གོང་དུ་འཕོ་བ་གང་ཡིན་པ་
འདི་ནི་རྣམ་པ་གསུམ་དུ་འགྱུར་ཏེ། ཞེས་གསུངས་པ་ལྟར་ཡིན་པའི་ཕྱིར། དེས་ན་བྱང་
སེམས་འཕགས་པ་དེ་འདིར་བསྟན་མཚོན་བྱ་དོན་གྱི་དགེ་འདུན་གྱི་དབྱེ་གཞི་ཡིན་ལ།
དེ་ལ་དབྱེ་ན་ཉི་ཤུར་ཡོད་དེ། རྒྱུན་ཞུགས་ཀྱི་སྐོར་ལ་ལྔ། ཕྱི་འོང་གི་སྐོར་ལ་གསུམ།
ཕྱིར་མི་འོང་གི་སྐོར་ལ་བཅུ། དགྲ་བཅོམ་ཞུགས་པའི་མིང་ཅན། བསེ་རུ་རང་སངས་
རྒྱས་ཀྱི་མིང་ཅན་རྣམས་སུ་ཡོད་པའི་ཕྱིར། དང་པོ་གྲུབ་སྟེ། རྒྱུན་ཞུགས་ཞུགས་པ་
དབང་རྟུལ་དད་པའི་རྗེས་འབྲང་དང་། དབང་རྣོན་ཆོས་ཀྱི་རྗེས་འབྲང་གི་མིང་ཅན་
གཉིས། རྒྱུན་ཞུགས་འབྲས་གནས་ཙམ་པོ་པའི་མིང་ཅན། རིགས་ནས་རིགས་སྐྱེའི་མིང་
ཅན་གཉིས་སུ་ཡོད་པའི་ཕྱིར། གཉིས་པ་གྲུབ་སྟེ། ཕྱིར་འོང་ཞུགས་པའི་མིང་ཅན།
ཕྱིར་འོང་འབྲས་གནས་ཙམ་པོ་པའི་མིང་ཅན། དེ་ཁྱད་པར་ཅན་ཚེ་གཅིག་བར་ཆད་
གཅིག་པ་པའི་མིང་ཅན་གསུམ་དུ་ཡོད་པའི་ཕྱིར། གསུམ་པ་གྲུབ་སྟེ། ཕྱིར་མི་འོང་
ཞུགས་པའི་མིང་ཅན། འདའ་བ་བཞིའི་མིང་ཅན་བཞི། འོག་མིན་འགྲོ་དབྱེ་གཞིར་བྱས་
ནས་དེ་ལས་ཕྱེ་བའི་འཕར་བ་གསུམ་གྱི་མིང་ཅན་གསུམ། སྲིད་རྩེའི་མཐར་ཐུག་འགྲོར་
བཏགས་པའི་གཟུགས་ཀྱི་ཆགས་བཅོམ་དབྱེ་གཞིར་བྱས་ནས་དེ་ལས་ཕྱེ་བའི་མཐོང་
ཆོས་ཞི་དང་ལུས་མངོན་བྱེད་གཉིས་ཀྱི་མིང་ཅན་གཉིས་རྣམས་སུ་ཡོད་པའི་ཕྱིར། དེ་
རྣམས་གཞུང་གིས་བསྟན་ཚུལ་ཡོད་དེ། དབང་པོ་རྟུལ་དང་རྣོན་པོ་དག །ཅེས་པས་རྒྱུན་
ཞུགས་ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གཉིས་ཀྱི་མིང་ཅན་གཉིས་
དངོས་སུ་བསྟན་ནས། རྒྱུན་ཞུགས་འབྲས་གནས་ཙམ་པོ་པའི་མིང་ཅན་དེ་ཤུགས་ལ་
བསྟན། རིགས་ནས་རིགས། ཞེས་པས་རྒྱུན་ཞུགས་རིགས་སྐྱེ་གཉིས་ཀྱི་མིང་ཅན་
གཉིས་དངོས་སུ་བསྟན། དད་དང་མཐོང་ཐོབ་ཅེས་པས་ཕྱིར་འོང་ཞུགས་པ་དད་མོས་
པ་དང་མཐོང་ཐོབ་པ་གཉིས་གཅིག་ཏུ་བྱས་པ་དང་། ཕྱིར་མི་འོང་ཞུགས་པ་དད་མོས་
- 329 -



I
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པ་དང་མཐོང་ཐོབ་པ་གཉིས་གཅིག་ཏུ་བྱས་པའི་ཕྱིར་འོང་ཞུགས་པ་དང་ཕྱིར་མི་འོང་
ཞུགས་(༤༠ན)པའི་མིང་ཅན་གཉིས་དངོས་སུ་བསྟན། བར་ཆད་གཅིག །ཅེས་པས།
ཕྱིར་འོང་ཚེ་གཅིག་བར་ཆད་གཅིག་པའི་མིང་ཅན་དངོས་སུ་བསྟན་ནས་ཤུགས་ལ་ཕྱིར་
འོང་འབྲས་གནས་ཙམ་པོ་པའི་མིང་ཅན་དེ་བསྟན། བར་སྐྱེ་ནས་དང༌། བྱེད་དང་བྱེད་
མིན། ཞེས་པས་འདའ་བ་བཞིའི་མིང་ཅན་བཞི་དངོས་སུ་བསྟན། འོག་མིན་འགྲོ །
འཕར་གསུམ། ཞེས་པས། འཕར་བ་གསུམ་གྱི་མིང་ཅན་གསུམ་དངོས་སུ་བསྟན། སྲིད་
རྩེའི་མཐར་ཐུག་འགྲོ །གཟུགས་ཀྱི་ཆགས་བཅོམ་མཐོང་བ་ཡི། །ཆོས་ལ་ཞི་ལུས་
མངོན་སུམ་བྱེད། ཅེས་པས་མཐོང་ཆོས་ཞི་དང་། ལུས་མངོན་བྱེད་ཀྱི་མིང་ཅན་གཉིས་
དངོས་སུ་བསྟན་ནས། དགྲ་བཅོམ་ཞུགས་པའི་མིང་ཅན་དེ་ཤུགས་ལ་བསྟན་པ་ཡིན་ལ།
བསེ་རུ། ཞེས་པས། བསེ་རུ་རང་སངས་རྒྱས་ཀྱི་མིང་ཅན་དེ་དངོས་སུ་བསྟན་པའི་ཕྱིར་
ཏེ། རྒྱན་སྣང་ལས། འབྲས་བུ་དང་པོ་དང་གཉིས་པ་ལ་གནས་པ་དང་། འབྲས་བུ་བཞི་
པ་ལ་ཞུགས་པའི་གང་ཟག་ནི་གོ་སླ་བ་ཉིད་ཀྱིས་བསྡུ་བར་མ་བཤད། ཅེས་གསུངས་
པའི་ཕྱིར། །
གསུམ་པ་ཕྱེ་བ་སོ་སོའི་རང་བཞིན་བཤད་པ་ལ། མདོ་ལས། བརྒྱད་པའི་མིང་
ཅན་གྱི་བྱང་སེམས་ནས། རང་སངས་རྒྱས་ཀྱི་མིང་ཅན་གྱི་བྱང་སེམས་ཀྱི་བར་ཉེར་ལྔ་
མདོ་ཚན་ཉེར་ལྔས་བསྟན་པ་ནི་སྔར་གཞུང་འགྲེལ་གྱི་སྐབས་སུ་བཤད་ཟིན་པ་ལྟར་
རོ། །དེ་ཡང་མདོའི་བསྡུས་དོན་ལ་བཞི། བརྒྱད་པ། འབྲས་བུ་ཐོད་རྒལ་པ། འབྲས་བུ་
རིམ་གྱིས་པ། དགྲ་བཅོམ་ཞུགས་པ། རང་སངས་རྒྱས་ཀྱི་མིང་ཅན་དང་ལྔ་ལས། དང་
པོ་ལ་དབྱེ་གཞི་དང་། དབྱེ་བ་གཉིས་ལས། གཉིས་པ་ལ་དད་པའི་རྗེས་འབྲང་དང་།
ཆོས་ཀྱི་རྗེས་འབྲང་གཉིས། ཐོད་རྒལ་ལ་ཡང་ཞུགས་པ་དང་། འབྲས་གནས་གཉིས་
ལས། དང་པོ་ལ། འབྲས་བུ་བར་པ་གཉིས་ཀྱི་ཞུགས་པ་དད་མོས་པ་དང་། དེ་མཐོང་ཐོབ་
- 330 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
པའི་མིང་ཅན་གཉིས། གཉིས་པ་ལ་ཕྱིར་འོང་དང་། དེའི་ཕྱིར་མི་འོང་གཉིས། གསུམ་པ་
མཐར་གྱིས་པ་ལ། རྒྱུན་ཞུགས། ཕྱིར་འོང་། ཕྱིར་མི་འོང་གི་མིང་ཅན་གསུམ་ལས།
དང་པོ་ལ། (༤༠བ)དབྱེ་གཞི་རྒྱུན་ཞུགས་ཀྱི་མིང་ཅན། དེ་ལས་ཕྱེ་བའི་རིགས་སྐྱེ་
གཉིས་ཀྱི་མིང་ཅན་གཉིས། གཉིས་པ་ལ། ཕྱིར་འོང་འབྲས་གནས་བར་ཆད་གཅིག་པ།
གསུམ་པ་ལ། དབྱེ་གཞི་ཕྱིར་མི་འོང་། དེ་ལས་ཕྱེ་བའི་འདའ་བ་བཞི། འཕར་བ་གསུམ་
གྱི་དབྱེ་གཞི་འོག་མིན་འགྲོ །དེ་ལས་ཕྱེ་བའི་འཕར་བ་གསུམ། དབྱེ་གཞི་གཟུགས་ཀྱི་
ཆགས་བཅོམ་སྲིད་རྩེའི་མཐར་ཐུག་འགྲོ་གཉིས། དེ་ལས་ཕྱེ་བའི་མཐོང་ཆོས་ཞི། ལུས་
མངོན་བྱེད། དགྲ་བཅོམ་ཞུགས་པ། རང་སངས་རྒྱས་ཏེ། ཉེར་ལྔ་པོ་རིམ་བཞིན་མདོ་
ཚན་ཉེར་ལྔར་བསྟན་པ་དེའི་དོན་རྩ་བར་དངོས་བསྟན་བཅུ་བདུན་དང༌། ཤུགས་བསྟན་
གསུམ་སྟེ་ཉི་ཤུར་བསྡུས་ནས་འཆད་དོ། ། །
བཞི་པ་དེ་དག་གང་གིས་མཚོན་པ་ལ། འོ་ན། དགེ་འདུན་འདི་དག་འདྲ་བ་རྒྱུ་
མཚན་དུ་བྱས་ཏེ་ཐེག་ཆེན་ལ་ཐེག་དམན་གྱི་མིང་གིས་བཏགས་ནས་བསྟན་ན། དེ་དག་
དང་ཆོས་མཚུངས་གང་གིས་སྦྱར་ཞེ་ན། དེ་དག་དང་སྤངས་རྟོགས་ཆ་ཙམ་དང་སྐྱེ་བ་
ལེན་ཚུལ་གསུམ་གྱིས་སྦྱར་བ་ཡིན་པའི་ཕྱིར། རྒྱས་པར་འོག་ཏུ་འཆད། ལྔ་པ་ཁྱད་པར་
གྱི་ཆོས་གཞན་བསྟན་པ་ལ། མདོའི་དཀའ་གནད་དང་། དགེ་འདུན་གྱི་ས་མཚམས་
བསྟན་པ། མཚན་ཉིད་པ་དང་བཏགས་པ་པར་བཤད་པ་དང་གསུམ་ལས། དང་པོ་ནི།
དད་མོས་ཀྱི་མདོར། བྱང་ཆེན་ཐབས་ལ་མི་མཁས་པ་གང་དག་བསམ་གཏན་བཞི་པོ་
རྣམས་སྒྲུབ་པར་བྱེད་པ་དང་ཕ་རོལ་ཏུ་ཕྱིན་པ་རྣམས་ལ་སྤྱོད་པར་བྱེད་ཅིང་བསམ་
གཏན་ཐོབ་པ་དེས་ཀྱང་ལྷ་ཚེ་རིང་པོ་རྣམས་སུ་སྐྱེ་སྟེ། ཞེས་གསུངས་པ་ལ། ཁོ་ན་རེ།
དེ་ལྟར་བཤད་པ་མི་འཐད་དེ། བྱང་སེམས་འཕགས་པ་ལྷ་ཚེ་རིང་པོར་སྐྱེ་བ་ལེན་པ་མི་
སྲིད་པའི་ཕྱིར། རྣམ་ལྡོག་བསམ་གཏན་ལ་སོགས་པའི། །ཡན་ལག་ཡོངས་སུ་ཟད་པ་
-331 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དང་། ཞེས་གསུངས་པའི་ཕྱིར། ལྷ་ཚེ་རིང་པོར་སྐྱེ་བ་དེ་སྦྱོར་ལམ་པར་མི་རིགས་ཏེ། ཐེ་
ཚོམ་མི་ངལ་ཟད་པ་དང༌། ཞེས་ཐེག་ཆེན་གྱི་སྦྱོར་ལམ་དྲོད་ནས་མི་ཁོམ་པར་སྐྱེ་བ་ཟད་
པར་སྤངས་པར་བཤད་པའི་ཕྱིར། དེ་ཚོགས་ལམ་པར་(༤ ༡ན)ཡང་མི་རིགས་ཏེ།
འདིར་བསྟན་དགེ་འདུན་དཀོན་མཆོག་དེ་ཕྱིར་མི་ལྡོག་པའི་དགེ་འདུན་དུ་བཤད་པའི་
ཕྱིར། ཞེས་ཟེར། འདིའི་ལན་ལ། ཡུལ་བྷངྒ་ལའི་མཁས་པ་རྣམས་ན་རེ། རྩོད་པ་དེའི་
སྐྱོན་མེད་དེ། ལྷ་ཚེ་རིང་པོར་སྐྱེ་བའི་བྱང་སེམས་སྦྱོར་ལམ་པ་ཡོད་པའི་ཕྱིར། དེ་འདྲའི་
སྦྱོར་ལམ་དྲོད་ལ་གནས་པའི་སེམས་དཔའ་ཡོད་པའི་ཕྱིར། ངན་འགྲོ་ལ་སོགས་པའི་
མི་ཁོམ་པར་སྐྱེ་བ་ཟད་པར་གསུངས་པ་ནི་ཐེག་ཆེན་གྱི་སྦྱོར་ལམ་དྲོད་ནས་མ་ཡིན་པའི་
ཕྱིར། དེ་ཐེག་ཆེན་གྱི་སྦྱོར་ལམ་བཟོད་པ་ནས་ཡིན་པའི་ཕྱིར། འགྲེལ་པར། ངན་འགྲོ་
མེད་པའི་ཆོས་ཆེན་པོ་ལ་བཟོད་པའི་ཕྱིར། ཞེས་གསུངས་པའི་ཕྱིར། ཐེ་ཚོམ་མི་ངལ་
ཟད་པ་དང༌། །ཞེས་གསུངས་པ་དང་མི་འགལ་ཏེ། ཐེག་ཆེན་གྱི་དྲོད་རྩེར་མི་ཁོམ་པ་
ཕལ་ཆེར་ཟད་པའི་དོན་ཡིན་པའི་ཕྱིར། ཞེས་ཟེར། ཡུལ་ཨོ་དེ་ཤ་པའི་མཁས་པ་རྣམས་
ཀྱིས་ནི། སྐྱོན་མེད་དེ། འདིར་བསྟན་དགེ་འདུན་དང་བྱང་སེམས་སྦྱོར་ལམ་པའི་གཞི་
མཐུན་ཡོད་པས། ལྷ་ཚེ་རིང་པོར་སྐྱེ་བའི་བྱང་སེམས་སྦྱོར་ལམ་པ་ཡོད་པའི་ཕྱིར། ཡུལ་
ཀོང་ཀ་ནའི་མཁས་པ་དག་ནི། རྩོད་པ་དེའི་སྐྱོན་མེད་དེ། ལྷ་ཚེ་རིང་པོ་ལ་མི་ཁོམ་པ་
ཡིན་མིན་གཉིས་ཡོད་པ་ལས། དང་པོ་ནི། ཕྱི་རོལ་པའི་ལམ་གྱིས་ཁམས་དང་ས་འོག་
མ་ལས་འདོད་ཆགས་དང་བྲལ་བར་བྱས་ཏེ། དེར་སྐྱེ་བ་ན་འཆི་བའི་ཚེ་ལོག་ལྟ་སྐྱེས་
པས་དམྱལ་བར་ལྟུང་བས་མི་ཁོམ་པ་ཡིན། །
གཉིས་པ་ནི། བྱང་སེམས་སོ་སྐྱེ་བདེན་པ་མ་མཐོང་བ་འགའ་ཞིག་བཤེས་གཉེན་
ངན་པའི་སྟོབས་ཀྱིས་དེར་སྐྱེས་ཀྱང་། སངས་རྒྱས་ཀྱི་མཐུ་དང་རང་གི་བྱང་ཆུབ་ཀྱི་
སེམས་ལ་སོགས་པའི་མཐུས་སྔ་མ་ལྟར་མི་ཉམས་པས་མི་ཁོམ་པར་སྐྱེ་བ་མ་ཡིན་ཏེ།
- 332 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
ཡེ་ཤེས་རྒྱས་པའི་མདོ་ལས། སངས་རྒྱས་སྙན་པར་བརྗོད་པས་དགེ་སློང་དམིགས་པ་
ཀུན་ལ་གནས་པར་མཚུངས་པ་ཞེས་བྱ་བ་ཐེག་ཆེན་གྱི་སྣོད་གཅིག་ཡོད་པ་ལྷ་ཚེ་རིང་
པོར་སྐྱེས་པ་ན་གདུལ་བྱ་གཞན་མེད་ནས་མྱ་ངན་ལས་འདས་ཏེ་ཡང་མིར་སྐྱེས་པའི་
དོན་མཛད། ཅེས་གསུངས་པ་ལྟར་ཡིན་པའི་ཕྱིར། ད་
ཡང་ཁོ་ན་རེ། དེས་ན་སྦྱོར་ལམ་པ་མི་ཁོམ་པ་ཟད་པས་(༤༡བ)དེར་སྐྱེ་བ་མི་
འགལ་ལོ། །ཞེས་ཟེར། ལུགས་དེ་གསུམ་ག་མི་འཐད་དེ། ལུགས་དེ་གསུམ་གས་
འདིར་བསྟན་དགེ་འདུན་ལ་སོ་སྐྱེ་ཡོད་པར་འདོད་པ་གང་ཞིག །འདིར་བསྟན་མཚོན་
བྱ་དོན་གྱི་དགེ་འདུན་ལ་འཕགས་པས་ཁྱབ་པའི་ཕྱིར། དེ་ལྟར་གོང་དུ་བསྒྲུབས་ཟིན་
པའི་ཕྱིར། དེས་ན་རྩོད་པ་དེའི་སྐྱོན་མེད་དེ། འདིར་བསྟན་དད་མོས་པའི་མིང་ཅན་གྱི་
བྱང་སེམས་ཡོད་པ་དེ་སྔོན་ཚེ་རབས་སྔ་མ་ཞིག་ལ་དེར་སྐྱེས། ཕྱིས་མིའི་ནང་དུ་འཕགས་
ལམ་ཐོབ་པ་དེ་དབང་རྟུལ་དུ་བཞག་པའི་ཕྱིར་ཏེ། ཡུམ་གསུམ་གནོད་འཇོམས་ལས།
ཐབས་མི་མཁས་པ་སྔ་མ་ནི་བསམ་གཏན་གྱི་སྤྱོད་པ་དང་ཕ་རོལ་ཏུ་ཕྱིན་པའི་སྤྱོད་པ་
ལ་བརྩོན་ཡང་ཐབས་ལ་མི་མཁས་པར་འགྱུར་བའི་ཕྱིར་ལྷ་ཚེ་རིང་པོར་སྐྱེས་ཏེ། དུས་
དེ་སྲིད་གཅིག་གི་བར་དུ་ཕ་རོལ་ཏུ་ཕྱིན་པ་ལ་མི་བརྩོན་པར་གྱུར་ནས་ཕྱིས་མིའི་ནང་
དུ་སྐྱེས་པའི་ཚེ་སྔོན་ཕ་རོལ་ཏུ་ཕྱིན་པ་ལ་སྤྱོད་སྤྱོད་པའི་མཐུས་བརྩོན་པར་བྱེད་ཀྱང་
དབང་པོ་རྟུལ་པོར་འགྱུར་ཏེ། ཞེས་གསུངས་པ་ལྟར་ཡིན་པའི་ཕྱིར། ཡང་ཁོ་ན་རེ།
མདོ་ལས། སྲིད་རྩེའི་མཐར་ཐུག་འགྲོ་དང་། གཟུགས་ཀྱི་ཆགས་བཅོམ་གཉིས་གཟུགས་
མེད་དུ་སྐྱེ་བར་བཤད་པ་མི་འཐད་དེ། མདོ་སྡུད་པར། བྱང་ཆུབ་ཡོན་ཏན་ཕ་རོལ་ཕྱིན་
ཉམས་འགྱུར་འོང་ཞེས། །གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། །ཅེས་
གསུངས་པའི་ཕྱིར་ན། སྐྱོན་མེད་དེ། དེར་སྐྱེ་བར་གསུངས་པ་དེ་དེར་སྐྱེ་བའི་རྒྱུ་
གཟུགས་མེད་ཀྱི་སྙོམས་འཇུག་ཐོབ་པ་ཙམ་ལ་དགོངས་པའི་ཕྱིར་ཏེ། དེས་ན་སྐྱེ་བ་
- 333 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལ་དབང་མ་ཐོབ་ན་དེར་སྐྱེ་བ་སྲིད་ཀྱང་དབང་ཐོབ་ནས་མི་སྐྱེ་སྟེ། ཀུན་བཏུས་ལས།
གཟུགས་མེད་པའི་ཁམས་རྣམ་པར་སྤངས་པའི་བསམ་གཏན་དང་ལྡན་ལ། ཞེས་པའི་
འགྲེལ་པར། བྱང་ཆུབ་སེམས་དཔའ་ནི་འདོད་པ་དང་གཟུགས་ན་སྤྱོད་པ་ཡིན་གྱི་
གཟུགས་མེད་ན་སྤྱོད་པ་ནི་མ་ཡིན་ཏེ། སེམས་ཅན་ཡོངས་སུ་སྨིན་པའི་གནས་མེད་པའི་
ཕྱིར། མཐུའི་ཁྱད་པར་ཐོབ་པ་དག་དེར་མི་སྐྱེའོ། །ཞེས་གསུངས་པའི་ཕྱིར། ཡང་
འཕར་གསུམ་གྱི་སྐབས་ཀྱི། མདོ་ལས། (༤ ༢ན)བསམ་གཏན་དང་པོའི་རོ་མྱང་ནས་
བསམ་གཏན་གྱི་སྤེལ་སྒོམ་ལས་ཉམས་པར་བཤད་པ་དང་། བསམ་གཏན་གྱི་དབང་
གིས་ལྷ་གནས་རྣམས་སུ་སྐྱེ་བར་བཤད་པ་མི་འཐད་དེ། བྱང་སེམས་འཕགས་པ་རྣམས་
ཀྱིས་བསམ་གཏན་གྱི་རོ་མྱང་བ་མེད་པའི་ཕྱིར། ཟེར་ན་སྐྱོན་མེད་དེ། འདིར་བསྟན་
འཕར་བའི་མིང་ཅན་གྱི་བྱང་སེམས་འགའ་ཞིག་སྔོན་སོ་སྐྱེའི་གནས་སྐབས་སུ་དེ་ལྟར་
རོ་མྱང་བ་ལ་དགོངས་པ་ཡིན་པའི་ཕྱིར། །
དགེ་འདུན་གྱི་ས་མཚམས་བསྟན་པ། །
གཉིས་པ་དགེ་འདུན་གྱི་ས་མཚམས་བསྟན་པ་ལ། ཁ་ཅིག །བྱང་སེམས་འཕགས་
པ་ལ་དོན་དམ་པའི་སེམས་དང་པོར་བསྐྱེད་པ། མ་གོས་པའི་སྤྱོད་པ་ལ་ཞུགས་པ། ཕྱིར་
མི་ལྡོག་པ། སྐྱེ་བ་གཅིག་གིས་ཐོགས་པའི་བྱང་སེམས་རྣམས་སུ་ཡོད་ལ། དང་པོ་དེ་ས་
དང་པོ་པ་ལ་བྱེད། གཉིས་པ་དེ་ས་གཉིས་པ་ནས་བདུན་པའི་བར་གྱི་བྱང་སེམས་ལ་
བྱེད། གསུམ་པ་ནི་ས་བརྒྱད་པ་ཡན་ཆད་ཀྱི་བྱང་སེམས་ལ་བྱེད། བཞི་པ་ནི། ས་བཅུ་
པའི་གནས་སྐབས་ཀྱི་བྱང་སེམས་ལ་བྱེད་ཅིང་། ས་དང་པོ་པ་ལ་རྒྱུན་ཞུགས་ཞུགས་པ་
དབང་པོ་རྣོ་རྟུལ་གཉིས་དང་། རྒྱུན་ཞུགས་འབྲས་གནས་ཙམ་པོ་པ། རིགས་ནས་
རིགས་སྐྱེ་གཉིས་ཏེ་ལྔའི་མིང་ཅན་དང་། ས་གཉིས་པ་ནས་བདུན་པའི་བར་ལ། ཕྱིར་
-334 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
འོང་ཞུགས་པ། ཕྱིར་མི་འོང་ཞུགས་པ། ཕྱིར་འོང་འབྲས་གནས་ཙམ་པོ་པ་དང་། དེ་
ཁྱད་པར་ཅན་བཞི་དང་། ས་བརྒྱད་པ་ཡན་ཆད་ཀྱི་བྱང་སེམས་ལ་ཕྱིར་མི་འོང་དང་།
ས་དགུ་པ་དང་བཅུ་པ་ལ། དགྲ་བཅོམ་ཞུགས་པ་དང་། སྲིད་པ་ཐ་མ་པའི་གནས་
སྐབས་ལ་བསེ་རུ་ལྟ་བུའི་རང་སངས་རྒྱས་ཀྱི་མིང་ཅན་གྱི་བྱང་སེམས་འཇོག །ཅེས་
ཟེར་ན། ཕྱིར་མི་འོང་གི་མིང་ཅན་གྱི་བྱང་སེམས་དེ་ས་བརྒྱད་པ་ཡན་ཆད་ཀྱི་བྱང་
སེམས་ཁོ་ན་ལ་བྱེད་པ་མི་འཐད་དེ། མཐོང་ཆོས་ཞི་དང་། ལུས་མངོན་བྱེད་ཀྱི་མིང་ཅན་
གྱི་བྱང་སེམས་དེ་ས་དྲུག་པ་ནས་འཇོག་རིགས་པའི་ཕྱིར་ཏེ། རྣམ་བཤད་ལས། སྲིད་
རྩེའི་ཉོན་མོངས་པ་དང་ལྡན་པ་བྱང་སེམས་ས་དྲུག་པ་པ་དེ་ཉི་ཤུའི་གྲངས་འཛིན་བརྒྱད་
ལས་གཞན་རྣམ་པ་གཉིས་སོ། །མཐོང་ཆོས་ལ་ཞི་བ་(༤ ༢བ)ལས་ཉོན་གྱི་དབང་གིས་
ཉིང་མཚམས་སྦྱོར་བའི་སྐྱེ་བ་ཟད་པར་ཐོབ་པ་དང་། རྣམ་པར་ཐར་པ་བརྒྱད་ཀྱི་ཏིང་ངེ་
འཛིན་གྱིས་ལུས་ཀྱིས་མངོན་དུ་བྱེད་པ་གཉིས་ཡོད་པའི་ཕྱིར། ཞེས་གསུངས་པའི་ཕྱིར།
ཁ་ཅིག །མཐོང་ལམ་སྐད་ཅིག་དང་པོ་བཅོ་ལྔ་ལ་གནས་པའི་བྱང་སེམས་ལ་རྒྱུན་ཞུགས་
ཞུགས་པ་དད་པའི་རྗེས་འབྲང་དང་ཆོས་ཀྱི་རྗེས་འབྲང་གི་མིང་ཅན་གཉིས་དང་། ས་
གཉིས་པ་ནས་ལྔ་པའི་བར་གྱི་བྱང་སེམས་ལ་རིགས་ནས་རིགས་སྐྱེའི་མིང་ཅན་གྱི་བྱང་
སེམས། ས་དྲུག་པ་པ་ལ་ཕྱིར་འོང་ཞུགས་པ། ས་བདུན་པ་པ་ལ་ཕྱིར་འོང་འབྲས་
གནས་ཙམ་པོ་པ་དང་། དེ་ཁྱད་པར་ཅན་གཉིས། ས་བརྒྱད་པ་དང་དགུ་པ་ལ། ཕྱིར་མི་
འོང་ཞུགས་པ་དང་། ས་བཅུ་པ་པ་ལ་འདའ་བ་བཞི་ནས་ལུས་མངོན་བྱེད་ཀྱི་བར་གྱི་
ཕྱིར་མི་འོང་གི་མིང་ཅན་གྱི་བྱང་སེམས་རྣམས་སུ་འཇོག་གོ །ཞེས་ཟེར་ན། མཐོང་ལམ་
སྡུག་བསྔལ་ཆོས་ཤེས་ལ་གནས་པའི་བྱང་སེམས་དེ་རྒྱུན་ཞུགས་ཞུགས་པའི་མིང་ཅན་
དུ་ཐལ། མཐོང་ལམ་སྐད་ཅིག་དང་པོ་བཅོ་ལྔ་ལ་གནས་པའི་བྱང་སེམས་དེ་དེ་ཡིན་
པའི་ཕྱིར། རྟགས་ཁས། འདོད་ན། དེ་མི་འཐད་པར་ཐལ། རྒྱུན་ཞུགས་འབྲས་གནས་
- 335 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཀྱི་མིང་ཅན་གྱི་བྱང་སེམས་ཡིན་པའི་ཕྱིར་ཏེ། ལམ་རྗེས་ཤེས་ལ་གནས་པའི་བྱང་
སེམས་དེ་རྒྱུན་ཞུགས་འབྲས་གནས་ཀྱི་མིང་ཅན་གང་ཞིག །ཐེག་ཆེན་མཐོང་ལམ་ཤེས་
པ་བརྒྱད་ཅིག་ཅར་དུ་སྐྱེ་བའི་ཕྱིར། གཞན་ཡང་། དགེ་འདུན་འདི་རྣམས་རིམ་ཅན་ཁོ་
ནར་སྦྱོར་བ་མི་འཐད་དེ། ཆོས་ཀྱི་རྗེས་འབྲང་དང་བར་ཆད་གཅིག་པའི་སྐབས་སུ་ཡང་
མདོ་ལས། དེ་དག་སྐྱེ་བ་གཅིག་ཐོགས་ཀྱི་བྱང་སེམས་སུ་བཤད་པའི་ཕྱིར། དེ་ལྟར་
ཡང་གསེར་ཕྲེང་ལས། འདི་དག་རིམ་པ་ལྟར་ས་རིམ་ཅན་ཁོ་ན་ལ་སྦྱོར་བ་མི་འཐད་
པར་གོ་སྟེ། ཆོས་ཀྱི་རྗེས་འབྲང་དང་བར་ཆད་གཅིག་པའི་སྐབས་སུ་ཡང་དེ་དག་སྐྱེ་བ་
གཅིག་ཐོགས་ཀྱི་བྱང་སེམས་སུ་བཤད་པའི་ཕྱིར། ཞེས་གསུངས་པའི་ཕྱིར། དེས་ན་
འཕགས་པས་ནི་རྗེས་འབྲང་གཉིས་མཐོང་ལམ་པ་དང༌། ལྷག་མ་སྒོམ་ལམ་པ་ཡིན་ལ།
ཁྱད་པར་(༤ ༣ན)ཞུགས་པ་བཞི་ས་བཅུ་པ་པར་བཤད། སློབ་དཔོན་གྱིས་རྒྱུན་ཞུགས་
འབྲས་གནས་ཙམ་པོ་པ་མཐོང་ལམ་པ་དང༌། ལྷག་མ་རྣམས་སྒོམ་ལམ་པར་བཤད་དོ། །
གསུམ་པ་ལ། འོ་ན་འདིར་བསྟན་མཚོན་བྱ་དོན་གྱི་དགེ་འདུན་ལ་རྒྱུན་ཞུགས་
སོགས་སུ་གསུངས་པ་དེ་དག་དངོས་ཀྱི་སྒྲ་ཡིན་ནམ། བཏགས་པ་པ་ཡིན་ཞེ་ན། འདི་
ལ་ལོ་ཙཱ་བ་ཆེན་པོའི་སློབ་མ་དྭགས་པོ་དབང་ཕྱུག་ཚུལ་ཁྲིམས་ནི། བྱང་སེམས་ལ་རྒྱུན་
ཞུགས་སོགས་ཀྱི་མིང་གིས་བཏགས་པའི་དོན་ཡོད་པས་དངོས་ཀྱི་སྒྲ་ཡིན་ལ་བཏགས་
པ་བ་མ་ཡིན་ནོ། །ཞེས་ཟེར། ཨར་ཆེན་པོ་དང་ཕྱིས་ཀྱི་མཁས་པ་ཁ་ཅིག །བྱང་སེམས་
ལ་རྒྱུན་ཞུགས་སོགས་སུ་གསུངས་པ་དེ་མཚན་ཉིད་པ་ཡིན་ཏེ། ཉན་ཐོས་ཀྱི་སྐབས་སུ་
མྱང་འདས་ཀྱི་རྒྱུན་གྱི་ལམ་ལ་ཞུགས་པས་རྒྱུན་ཞུགས་སུ་འཇོག་པ་བཞིན་དུ་སངས་
རྒྱས་ཀྱི་རྒྱུན་གྱི་ལམ་ལ་ཞུགས་པ་ལ་ཡང་རྒྱུན་ཞུགས་སོགས་སུ་བཞག་དགོས་པའི་
ཕྱིར། ཞེས་གསུངས། །
ཁ་ཅིག །བྱང་སེམས་ལ་ཞུགས་འབྲས་མཚན་ཉིད་པ་ཡོད་ཀྱི་ཐེག་དམན་ལ་དེ་
- 336 -



ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན།
བཞག་ཏུ་མེད་དེ། རྒྱུན་ཞུགས་ཀྱི་དོན་མྱང་འདས་ཐོབ་པའི་ལམ་གྱི་རྒྱུན་ལ་ཞུགས་པ་
ལ་བྱེད་རིགས་པ་གང་ཞིག །ཐེག་དམན་ལ་མྱང་འདས་མཚན་ཉིད་པ་མེད་པའི་ཕྱིར།
ཞེས་ཟེར་བ་རྣམས་མི་འཐད་དེ། དམན་ལམ་སྔོན་དུ་མ་སོང་བའི་མཐོང་ལམ་སྡུག་
བསྔལ་ཆོས་བཟོད་ལ་གནས་པའི་སེམས་དཔའ་དེ་རྒྱུན་ཞུགས་ཞུགས་པ་ཡིན་པར་ཐལ་
ལོ། །འདོད་ན། དེ་འདྲའི་མཐོང་ལམ་རྣམ་གྲོལ་ལམ་ལ་གནས་པའི་སེམས་དཔའ་དེ་
རྒྱུན་ཞུགས་སུ་ཐལ་ལོ། །འདོད་ན། བསམ་གཏན་གྱི་དངོས་གཞིའི་སྙོམས་འཇུག་
མ་ཐོབ་པར་ཐལ་ལོ། །གཞན་ཡང་། དེས་འདོད་ཉོན་དྲུག་པ་སྤངས། དེས་སྲིད་ཉོན་
དྲུག་པ་མ་སྤངས་པའི་དམན་ལམ་སྔོན་དུ་མ་སོང་བའི་བྱང་སེམས་དེ་ཕྱིར་འོང་དུ་ཐལ་
ལོ། །འདོད་ན། སྤང་བྱ་རིམ་གྱིས་པར་ཐལ་ལོ། །འདོད་མི་ནུས་ཏེ། སྤང་བྱ་ཅིག་ཅར་
པ་ཡིན་པའི་ཕྱིར། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཡིན་པའི་
ཕྱིར། རྟགས་(༤ ༣བ)སོང་། གཞན་ཡང་། འདོད་ཉོན་དགུ་པ་སྤངས་པའི་དམན་ལམ་
སྔོན་དུ་མ་སོང་བའི་བྱང་སེམས་འཕགས་པ་ཕྱིར་མི་འོང་དུ་ཐལ་ལོ། །འདོད་ན། སྲིད་
ཉོན་དགུ་པ་སྤངས་པར་ཐལ། འདོད་པ་གང་ཞིག །སྤང་བྱ་ཅིག་ཅར་པ་ཡིན་པའི་ཕྱིར། ཕྱི་
མ་གྲུབ་སྟེ། དམན་ལམ་སྔོན་དུ་མ་སོང་བའི་བྱང་སེམས་འཕགས་པ་ཡིན་པའི་ཕྱིར།།
རྟགས་སོང་། གཞན་ཡང་། གཞི་བསྡུ་བ་ལས། ཅིའི་ཕྱིར་བྱང་ཆུབ་སེམས་དཔའ་སྐྱོན་
མེད་པ་ལ་ཞུགས་པས་རྒྱུན་དུ་ཞུགས་པར་མི་འགྱུར་ཞེ་ན། རྒྱུན་ལ་འཇུག་པ་ཡོངས་སུ་
མ་གྲུབ་པའི་ཕྱིར་རོ། །ཞེས་དང་། ཅིའི་ཕྱིར་ལན་ཅིག་ཕྱིར་འོང་བར་མི་འགྱུར་ཞེ་ན།
བསམ་བཞིན་དུ་སྲིད་པ་ཚད་མེད་པ་ཡོངས་སུ་འཛིན་པའི་ཕྱིར་རོ། །ཞེས་དང་། ཅིའི་
ཕྱིར་ཕྱིར་མི་འོང་བར་མི་འགྱུར་ཞེ་ན། བསམ་གཏན་རྣམས་སུ་གནས་ཤིང་འདོད་པའི་
ཁམས་སུ་ཡང་སྐྱེ་བའི་ཕྱིར་རོ། །ཞེས་གསུངས་པ་མི་འཐད་པར་ཐལ། བྱང་སེམས་ལ་
ཞུགས་གནས་ཀྱི་རྣམ་གཞག་འཐད་པའི་ཕྱིར། ཁོ་ན་རེ། དེ་འཐད་པར་ཐལ། ཉི་སྣང་
- 337 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལས། དེ་ལ་དགེ་འདུན་དཀོན་མཆོག་ནི་འདིར་ཕྱིར་མི་ལྡོག་པའི་དགེ་འདུན་ཡིན་པར་
ཤེས་པར་བྱའོ། །ཞེས་གསུངས་ནས་བྱང་ཆུབ་སེམས་དཔའ་དད་པའི་རྗེས་སུ་འབྲང་
བའི་དབང་དུ་མཛད་ནས། ཞེས་གསུངས་པའི་ཕྱིར་ན་སྐྱོན་མེད་དེ། དེས་རྒྱུན་ཞུགས་
ཞུགས་པའི་མིང་ཅན་གྱི་བྱང་སེམས་ཡོད་པར་བསྟན་པ་ཙམ་ཡིན་པའི་ཕྱིར། དེ་ལྟར་མ་
ཡིན་ན། ཡང་ན། བྱང་སེམས་དང་རང་རྒྱལ་གྱི་གཞི་མཐུན་ཡོད་པར་ཐལ། ཉི་སྣང་ལས།
བྱང་ཆུབ་སེམས་དཔའ་རང་སངས་རྒྱས་ཀྱི་དབང་དུ་མཛད་ནས་གསུངས་པ་ནི། ཞེས་
གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། རང་སངས་རྒྱས་ཡིན་ན། ཐེག་པ་
འབྲིང་པོའི་གང་ཟག་ཡིན་དགོས། བྱང་ཆུབ་སེམས་དཔའ་ཡིན་ན། ཐེག་པ་ཆེན་པོའི་
གང་ཟག་ཡིན་དགོས་པའི་ཕྱིར། གཞན་ཡང་། དམ་བཅའ་དེ་རྣམས་མི་འཐད་དེ། བྱང་
སེམས་དང༌། གཟུགས་མེད་ཉེར་འགྲོའི་ཕྱིར་མི་འོང་གི་གཞི་མཐུན་མེད་པའི་(༤༤ན)
ཕྱིར། གཟུགས་མེད་ཁམས་སུ་སྐྱེ་བ་ལེན་པའི་བྱང་འཕགས་མེད་པའི་ཕྱིར། དེར་
བསམ་བཞིན་དུ་སྐྱེ་བའི་བྱང་འཕགས་མེད། དེར་ལས་ཉོན་གྱི་དབང་གིས་སྐྱེ་བ་ལེན་
པའི་བྱང་འཕགས་མེད་པའི་ཕྱིར། དང་པོ་གྲུབ་སྟེ། མདོ་སྡུད་པ་ལས། བྱང་ཆུབ་ཡོན་
ཏན། ཞེས་སོགས་གསུངས་པའི་ཕྱིར། གཉིས་པ་གྲུབ་སྟེ། རྒྱུད་བླ་མ་ལས། འཕགས་
པས་འཆི་དང་ན་བ་དང༌། །རྒ་བའི་སྡུག་བསྔལ་རྩད་ནས་སྤངས། །ལས་དང་ཉོན་
མོངས་དབང་གིས་སྐྱེ། །དེ་ལ་དེ་མེད་ཕྱིར་དེ་མེད། །ཅེས་གསུངས་པའི་ཕྱིར། མཁས་
པ་ཁྱུང་ལ་སོགས་པ་ནི། བྱང་སེམས་ལ་རྒྱུན་ཞུགས་སོགས་སུ་གསུངས་པ་དེ་བཏགས་
པ་བ་ཡིན་ཏེ། དེ་ལ་དེ་ལྟར་འདོགས་པའི་ཆོས་གསུམ་ཚང་བའི་ཕྱིར། ཞེས་གསུངས།
རང་ལུགས་ནི། ལུགས་འདི་ལྟར་འཐད་དེ། ཕྱིར་མི་ལྡོག་པའི་འཁོར་ལོའི་མདོ་ལས།
བྱང་སེམས་ལ་རྗེས་འབྲང་གཉིས་བརྒྱད་པ་རྒྱུན་ཞུགས་ཕྱིར་འོང་དང༌། ཕྱིར་མི་འོང་
དགྲ་བཅོམ་ཉན་ཐོས་རང་རྒྱལ་སྟེ་དགུའི་བརྡ་མཛད་པ་དེ་བཏགས་པ་པ་ཡིན་པའི་
-338 -



ཕྱི
GK
ཕར་ཕྱིན་སྤྱི་དོན་ལེགས་བཤད་སྐལ་བཟང་ཀླུ་དབང་གི་རོལ་མཚོ་ལས་དགེ་འདུན་ཉི་ཤུའི་སྤྱི་དོན། །
ཕྱིར། འོ་ན། མདོ་དེ་ཉིད་ལས་དགེ་སློང་རྣམས་རྒྱལ་བྱེད་ཚལ་ཆུར་མེད་པ་ལ་ཆུའི་འདུ་
ཤེས་སྐྱེས་པ་དཔེར་བཞག་ནས་རྒྱུན་ཞུགས་སོགས་གསུངས་པས་འབྲས་བུ་བཞི་དང་
རང་རྒྱལ་མ་ཡིན་པ་ལ་དེ་དག་ཏུ་འདུ་ཤེས་པ་དེ་དག་གི་འདུ་ཤེས་བསལ་བའི་ཕྱིར་དུ་
བྱང་སེམས་ལ་བརྒྱད་པ་ལ་སོགས་པར་བཤད་པའི་དགོངས་པ་འདི་དག་གོ །ཞེས་
གསུངས་པ་ཇི་ལྟར་ཡིན་ཞེ་ན། སྐྱོན་མེད་དེ། ཉན་རང་གི་རིགས་ཅན་རྣམས་འབྲས་བུ་
བཞི་དང༌། རང་རྒྱལ་གྱི་འབྲས་བུ་ཐོབ་ཙམ་གྱིས་ཆོག་ཤེས་ཤིང༌། དེ་ལས་གོང་དུ་
བགྲོད་དུ་མེད་དོ་སྙམ་དུ་བསམ་པ་རྣམས་ཐེག་ཆེན་ལ་དྲང་བའི་ཕྱིར་དུ་བརྒྱད་པ་སོགས་
དེ་དག་བྱང་སེམས་ཉིད་ལ་ཡོད་པར་བསྟན་པས་དགོངས་པ་ཅན་ཡིན་པའི་ཕྱིར། འོ་ན་
དེ་ལྟར་བཏགས་པའི་དགོངས་གཞི་དང་དགོས་པ་དངོས་ལ་གནོད་བྱེད་རྣམས་གང་ཞེ་
ན། དེ་ལྟར་(༤༤བ)བཏགས་པའི་དགོས་པ་ཡོད་དེ། སྐྱེ་བ་ལེན་ཚུལ་དང་སྤངས་
རྟོགས་ཆ་འདྲ་བ་ཙམ་ལ་དགོངས་ནས་གསུངས་པའི་ཕྱིར། མདོ་དེ་ཉིད་ལས། སངས་
རྒྱས་མཐོང་ལ་ཆགས་མེད་དེ། །སེམས་ཅན་དཔག་མེད་དད་པར་བྱེད། །དེ་ནི་དེ་ལ་
ཆགས་མེད་དེ། །དེའི་ཕྱིར་བློ་ལྡན་དད་རྗེས་འབྲང་། །ཞེས་དང་། ཆོས་རྒྱུན་བསམ་
གྱིས་མི་ཁྱབ་པ། །རྒྱུན་དེ་ལས་ཀྱི་འདའ་མི་བྱེད། །ཆོས་ཉིད་དེ་ནི་རྗེས་སུ་ཐོབ། །དེ་
ཉིད་ཆོས་ཀྱི་རྗེས་སུ་འབྲང་། །ཞེས་དང་། ལོག་པ་བརྒྱད་ལས་ཤིན་ཏུ་འདས། །རྣམ་
པར་ཐར་པ་བརྒྱད་ལ་རེག །ཡང་དག་བརྒྱད་ལ་ཞེན་པ་མེད། །དེའི་ཕྱིར་བརྒྱད་པ་ཞེས་
བརྗོད་དོ། །ཞེས་དང༌། ལམ་ལ་རྒྱུན་ཞེས་དེས་བརྗོད་དོ། །བསམ་དུ་མེད་པ་སངས་
རྒྱས་ལམ། །གང་དག་ལ་ལ་འདིར་གནས་པ། །དེ་དང་དེ་དག་རྒྱུན་ལ་གཞོལ། ཞེས་
དང༌། གང་གིས་བྱང་ཆུབ་འགྲུབ་འགྱུར་པའི། །རྐྱེན་རྣམས་མང་པོ་རབ་གསུངས་
པ། །རྐྱེན་དེ་ཤེས་པར་བྱའོ་ཞེས། །དེ་དག་འཚོལ་ཞིང་འོང་བ་ཡིན། །ཞེས་དང་། འགྲོ་
བ་རྣམ་གསུམ་གང་དུ་ཡང་། །དེ་ནི་ཕྱིར་ཞིང་མི་འགྲོ་སྟེ། །སངས་རྒྱས་ཆོས་རྣམས་ཐོབ་
- 339 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པས་ན། །དེ་ནི་ཕྱིར་མི་འོང་ཞེས་བརྗོད། །ཅེས་དང༌། གང་གིས་སེམས་ཅན་སྡུག་
བསྔལ་བ། །ཉོན་མོངས་ཐམས་ཅད་དེ་ཡིས་བཅོམ། །ཉོན་མོངས་པ་ལས་སེམས་ཅན་
གྲོལ། །དེས་དེ་དགྲ་བཅོམ་ཞེས་བརྗོད་དོ། །ཞེས་དང༌། བྱང་ཆུབ་ཞི་བ་སྤྲོས་པ་
མེད། །རྙོག་པ་མེད་པར་སྒྲོག་པ་བྱེད། །སྐྱེ་བོ་དཔག་ཏུ་མེད་ལ་སྒྲོག །དེས་དེ་ཉན་ཐོས་
ཞེས་བརྗོད་དོ། །ཞེས་དང་། མ་རིག་ནམ་མཁའ་ཇི་བཞིན་ཏེ། །ཆོས་རྣམས་ཐམས་ཅད་
མཚན་ཉིད་མེད། །འདི་ནི་མངོན་དུ་གྱུར་པས་ན། །རང་རྒྱལ་བ་ཞེས་བརྗོད་པ་ཡིན། །
ཞེས་གསུངས་པའི་ཕྱིར། ཁྱབ་སྟེ། མདོ་འདིས་གང་ཟག་དགུ་པོ་དེ་བྱང་སེམས་ལ་
བཞག་པས། རྗེས་འབྲང་སོགས་ཉི་ཤུ་པོ་དེ་ཡང་བྱང་སེམས་ལ་བཏགས་པར་འགྲུབ་
པའི་ཕྱིར། དེ་ལྟར་གསུངས་པའི་དགོས་པ་ཡོད་དེ། ཐེག་དམན་གྱི་སྐྱེས་བུ་ཟུང་
བཞིའམ་གང་ཟག་ཡ་(༤༥ན)བརྒྱད་ཁོ་ན་དགེ་འདུན་ཡིན་གྱི། བྱང་སེམས་རྣམས་དགེ་
འདུན་མ་ཡིན་ནམ་སྙམ་པའི་ལོག་རྟོག་ཟློག་པའི་དགོས་པ་ཡོད་པའི་ཕྱིར་ཏེ། ཟུང་བཞི་
ལ་སོགས་པ་ནི་རབ་བྱུང་གི་རྟེན་ཅན་ཤ་སྟག་ཡིན་ལ། བྱང་སེམས་ལ་ཁྱིམ་པའི་རྟེན་
ཅན་ཡོད་པའི་རྒྱུ་མཚན་གྱིས་དེ་འདྲའི་དོགས་པ་སྐྱེ་བའི་ཕྱིར། དེ་ལྟར་ཡང་། ཟླ་འོད་
ལས་ཉན་ཐོས་ཀྱི་གང་ཟག་དང་མི་འདྲ་བ་ནི་ཡིད་ཆེས་པའི་དོན་དུའོ། །ཞེས་གསུངས་
པའི་ཕྱིར། དངོས་ལ་གནོད་བྱེད་ཡོད་དེ། ཐེག་པ་གསུམ་གྱི་གང་ཟག་འཆོལ་བར་འགྱུར་
བའི་སྐྱོན་ཡོད་པའི་ཕྱིར། །ཤེར་ཕྱིན་སྦས་དོན་རིན་ཆེན་གསལ་བའི་གཏེར། །མདོ་རྒྱན་
འགྲེལ་གསུམ་སྦྱར་བའི་ལེགས་བཤད་ཆེ། །ཀླུ་དབང་རོལ་མཚོ་རྒྱས་བྱེད་སྦྱོར་བརྩོན་
དགེ །རྨད་བྱུང་བཤད་སྒྲུབ་དགའ་སྟོན་རྒྱས་གྱུར་ཅིག །དགེ་ལེགས་འཕེལ།། །།
- 340 -



༄༅། །དགེ་འདུན་ཉི་ཤུའི་མཐའ་དཔྱོད་རྗེ་བཙུན་ཆོས་ཀྱི་རྒྱལ་
མཚན་དཔལ་བཟང་པོའི་གསུང་རྩོམ་དྲི་མ་མེད་པ་
ལ་མཁས་པའི་མགུལ་རྒྱན་ཅེས་བྱ་བ་ བ
བཞུགས་སོ། །
མཚོན་བྱེད་དཔེ་ཡི་དགེ་འདུན་བཤད་པ།
དབང་པོ་རྟུལ་དང་རྣོན་པོ་དག །ཅེས་སོགས་ཀྱི་སྐབས་སུ་མཚོན་བྱེད་དཔེའི་དགེ་
འདུན་བཤད་པ་དང༌། མཚོན་བྱ་དོན་གྱི་དགེ་འདུན་བཤད་པ་གཉིས། དང་པོ་ལ།
དགེ་སྦྱོང་ཚུལ་གྱི་འབྲས་བུའི་རྣམ་གཞག་དང་། དེ་ལ་གནས་པའི་གང་ཟག་གི་རྣམ་
གཞག་གཉིས།།
དགེ་སྦྱོང་ཚུལ་གྱི་འབྲས་བུའི་རྣམ་གཞག་བཤད་པ། ་
དང་པོ་ནི། མདོ་ལས། དགེ་སྦྱོང་ཚུལ་གྱི་འབྲས་བུ་ཞེས་གསུངས་པའི་དགེ་སྦྱོང་
གི་ཚུལ་དེ་གང་། དེའི་འབྲས་བུ་དེ་ཇི་ལྟ་བུ་ཞེ་ན། ཟག་མེད་བར་ཆད་མེད་ལམ་ཆོས་
ཅན། ཁྱོད་ལ་དགེ་སྦྱོང་ཚུལ་ཞེས་བརྗོད་པའི་རྒྱུ་མཚན་ཡོད་དེ། ཁྱོད་རང་རྒྱུད་ལ་ཐོབ་
པའི་གང་ཟག་དོན་དམ་པའི་དགེ་སྦྱོང་དུ་མཚོན་པར་བྱེད་པའི་བྱེད་ཆོས་ཡིན་པའི་ཕྱིར།
རྣམ་གྲོལ་ལམ་ཆོས་ཅན། ཁྱོད་ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་པའི་རྒྱུ་
མཚན་ཡོད་དེ། ཟག་མེད་བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། ཁྱོད་དེའི་རྒྱུ་
མཐུན་གྱི་འབྲས་བུ་ཡིན་པས་དེ་ལྟར་བརྗོད་པའི་ཕྱིར། འགོག་བདེན་ཆོས་ཅན། ཁྱོད་
ལ་དགེ་སྦྱོང་ཚུལ་གྱི་འབྲས་བུ་ཞེས་བརྗོད་པའི་རྒྱུ་མཚན་ཡོད་དེ། ཟག་མེད་བར་ཆད་
- 341 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མེད་ལམ་དགེ་སྦྱོང་གི་ཚུལ་ཡིན་ལ། ཁྱོད་དེའི་བྲལ་འབྲས་ཡིན་པས་དེ་ལྟར་བརྗོད་
པའི་ཕྱིར། །
འོ་ན། དགེ་སྦྱོང་ཚུལ་གྱི་འབྲས་བུ་ལ་རྒྱུན་ཞུགས་ཀྱི་འབྲས་བུ་སོགས་བཞིར་
གསུངས་པའི་དོན་ཇི་ལྟ་བུ་ཞེ་ན། དེའི་རྒྱུ་མཚན་ཡོད་དེ། མཚོན་བྱེད་དཔེའི་དགེ་འདུན་
གྱི་སྐབས་འདིར་བསྟན་པའི་དགེ་སྦྱོང་གྱི་འབྲས་བུ་དེ་རྒྱུན་ཞུགས་ཀྱི་འབྲས་བུ་སོགས་
བཞིར་འདུ་བ་ལ་དགོངས་ནས་དེ་ལྟར་གསུངས་པའི་ཕྱིར། དེ་བཞི་པོ་དེར་འདུ་བ་ཡང་
ཡིན་ཏེ། ཐར་པ་ཐོབ་(༢ན)པའི་གེགས་བྱེད་ཀྱི་གཙོ་བོ་དེ་ལ་མཐོང་སྤང་ཀུན་སྦྱོར་
གསུམ། ཐ་མའི་ཆ་མཐུན་ལྔ། གོང་མའི་ཆ་མཐུན་ལྔ་རྣམས་སུ་ཡོད་པ་ལས། དང་པོ་
གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་དེ་རྒྱུན་ཞུགས་ཀྱི་འབྲས་
བུ་དང་། གཉིས་པ་ཕལ་ཆེར་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་དེ་
ཕྱིར་འོང་གི་འབྲས་བུ་དང་། དེ་མ་ལུས་པ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་དེ་ཕྱིར་མི་འོང་གི་འབྲས་བུ་དང་། གསུམ་པ་སྤངས་པས་རབ་ཏུ་ཕྱེ་བའི་དགེ་
སྦྱོང་ཚུལ་གྱི་འབྲས་བུ་དེ་ཉན་ཐོས་དགྲ་བཅོམ་པའི་འབྲས་བུ་ཡིན་པའི་ཕྱིར། དེས་ན་
བར་ཆད་མེད་ལམ་དགེ་སྦྱོང་གི་ཚུལ་ཡིན་ལ། དེའི་འབྲས་བུ་དེ་ལ་འདུས་བྱས་དང་།
འདུས་མ་བྱས་གཉིས་ཡོད་དེ། དེ་ལ་འདུས་བྱས་རྣམ་གྲོལ་ལམ་དང་། འདུས་མ་བྱས་
འགོག་བདེན་གཉིས་སུ་ཡོད་པའི་ཕྱིར། རྣམ་གྲོལ་ལམ་ལ་བརྒྱད་ཅུ་རྩ་དགུ་ཡོད་དེ།
མཐོང་སྤང་ཉོན་མོངས་བརྒྱད་སྤངས་པའི་དེ་བརྒྱད། སྒོམ་སྤང་ཉོན་མོངས་གྱ་གཅིག་
སྤངས་པའི་དེ་གྱ་གཅིག་རྣམས་སུ་ཡོད་པའི་ཕྱིར། དང་པོ་གྲུབ་སྟེ། འདོད་པའི་སས་
བསྡུས་ཀྱི་སྡུག་བསྔལ། ཀུན་འབྱུང་། འགོག་པ། ལམ་མཐོང་སྤང་ཉོན་མོངས་བཞི་
སྤངས་པའི་དེ་བཞི་དང་། གོང་མའི་སས་བསྡུས་ཀྱི་དེ་བཞི་སྤངས་པའི་དེ་བཞི་དང་
བརྒྱད་ཡོད་པའི་ཕྱིར། །
- 342 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
གཉིས་པ་གྲུབ་སྟེ། འདོད་པའི་སྒོམ་སྤང་ཉོན་མོངས་ཆུང་འབྲིང་ཆེན་པོ་དགུ། དེ་
བཞིན་དུ་བསམ་གཏན་དང་པོ། གཉིས་པ། གསུམ་པ། བཞི་པ་རྣམས་ལ་ཆུང་འབྲིང་
ཆེན་པོ་དགུ། དེ་བཞིན་དུ་ནམ་(༢བ)མཁའ། རྣམ་ཤེས། ཅི་ཡང་མེད། སྲིད་རྩེའི་སྒོམ་
སྤང་ཉོན་མོངས་ཆུང་འབྲིང་ཆེན་པོ་དགུ་དགུ་སྟེ་གྱ་གཅིག་སྤངས་པའི་རྣམ་གྲོལ་ལམ་
གྱ་གཅིག་ཡོད་པའི་ཕྱིར། དེ་བཞིན་དུ་འགོག་བདེན་ལ་ཡང་བརྒྱད་ཅུ་རྩ་དགུ་ཡོད་པར་
རིགས་འགྲེའོ། །དེ་ལྟར་ཡང་མཛོད་ལས། དགེ་སྦྱོང་ཚུལ་ནི་དྲི་མེད་ལམ། །འབྲས་བུ་
འདུས་བྱས་འདུས་མ་བྱས། །དེ་དག་བརྒྱད་ཅུ་རྩ་དགུའོ། །གྲོལ་ལམ་ཟད་པ་རྣམས་
དང་བཅས། །ཞེས་གསུངས་པའི་ཕྱིར། རྒྱུན་ཞུགས་ཀྱི་འབྲས་བུ་སོགས་བཞི་པོ་དེ་དགེ་
སྦྱོང་ཚུལ་གྱི་འབྲས་བུར་འཇོག་པའི་རྒྱུ་མཚན་ཡོད་དེ། དེ་བཞི་པོ་དེར་འཇོག་པའི་རྒྱུ་
མཚན་རྣམ་པ་ལྔ་ཚང་བའི་ཕྱིར། རྒྱུ་མཚན་ལྔ་ཡོད་དེ། འབྲས་བུ་བཞི་པོ་དེ་རང་རང་གི་
ཞུགས་ལམ་སྔོན་དུ་སོང་བ། ཞུགས་པ་ལས་གཞན་འབྲས་གནས་ཀྱི་རྟོགས་པ་ཐོབ་
པ། མཐོང་སྤང་ཉོན་མོངས་རྣམས་སྤངས་པའི་བྲལ་ཐོབ་གཅིག་རྙེད་པ་ལྟ་བུའི་ཟད་པ་
བསྡོམས་པ། ཤེས་པ་བརྒྱད་ཐོབ་པ། མི་རྟག་སོགས་བཅུ་དྲུག་རྟོགས་པའི་ཡེ་ཤེས་ཐོབ་
པའི་རྒྱུ་མཚན་གྱིས་དེ་ལྟར་བཞག་པའི་ཕྱིར་ཏེ། མཛོད་ལས། འབྲས་བུ་བཞི་རྣམས་
བཞག་པ་ནི། །རྒྱུ་ལྔ་དག་ནི་སྲིད་ཕྱིར་རོ། །འབྲས་ལ་སྔོན་ལམ་བཏང་བ་དང་། །གཞན་
ཐོབ་པ་དང་ཟད་སྡོམ་དང་། །ཤེས་པ་བརྒྱད་ཚན་ཐོབ་པ་དང་། །རྣམ་པ་བཅུ་དྲུག་ཐོབ་
པའོ། །ཞེས་གསུངས་པའི་ཕྱིར། །
འོ་ན་ཐ་མའི་ཆ་མཐུན་ལྔ་ཕལ་ཆེར་སྤངས་པ་དང་མ་ལུས་པ་སྤངས་པ་ལ་འབྲས་
བུ་གསར་ཐོབ་བཞག་ནས་གོང་མའི་ཆ་མཐུན་ལྔ་ལ་དེ་ལྟར་མི་འཇོག་པའི་རྒྱུ་མཚན་ཅི་
ཡིན་ཞེ་ན། དེའི་རྒྱུ་མཚན་ཡོད་དེ། འདོད་ཉོན་ཉེས་དམིགས་ཤིན་ཏུ་ཆེ་བས་དེ་ལས་
མྱུར་དུ་འདའ་བར་བྱ་བའི་ཆེད་ཡིན་པའི་ཕྱིར། འབྲས་བུ་བཞི་པོ་དེ་ས་གང་ལ་བརྟེན་
- 343 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ནས་ཐོབ་ཅེ་ན། འབྲས་བུ་དང་པོ་གཉིས་བསམ་གཏན་དང་པོའི་ཉེར་བསྡོགས་མི་
ལྕོགས་མེད་པ་ལ་བརྟེན་ནས་ཐོབ་སྟེ། དེ་དངོས་སུ་གསར་དུ་ཐོབ་པའི་སེམས་རྟེན་
ཡོད། དེར་གྱུར་པའི་བསམ་གཏན་དང་པོའི་དངོས་གཞིའི་སེམས་མེད་པའི་ཕྱིར་ཏེ།
རྒྱུན་(༣ན)ཞུགས་ཞུགས་པ་དང་ཕྱིར་འོང་ཞུགས་པ་གང་རུང་ཡིན་ན། བསམ་གཏན་
གྱི་དངོས་གཞི་མ་ཐོབ་པས་ཁྱབ་པའི་ཕྱིར། འབྲས་བུ་ཐོད་རྒལ་བའི་ཕྱིར་འོང་གི་རྟོགས་
པ་སྔོན་དུ་སོང་བའི་ཕྱིར་མི་འོང་གི་འབྲས་བུ་དང་འབྲས་བུ་རིམ་གྱིས་པའི་ཕྱིར་མི་འོང་
གི་འབྲས་བུ་གཉིས་བསམ་གཏན་དང་པོའི་ཉེར་བསྡོགས་ལ་བརྟེན་ནས་ཐོབ་སྟེ། དེ་
དངོས་སུ་ཐོབ་པའི་སེམས་རྟེན་ཡོད། དེར་གྱུར་པའི་བསམ་གཏན་དང་པོའི་དངོས་གཞི་
ཡན་ཆད་ཀྱི་སེམས་མེད་པའི་ཕྱིར། འབྲས་བུ་ཐོད་རྒལ་བའི་ཕྱིར་འོང་གི་རྟོགས་པ་སྔོན་
དུ་སོང་བའི་ཕྱིར་མི་འོང་ཞུགས་པ་དང་། འབྲས་བུ་རིམ་གྱིས་པའི་ཕྱིར་མི་འོང་ཞུགས་
པ་གང་རུང་ཡིན་ན། བསམ་གཏན་གྱི་དངོས་གཞི་མ་ཐོབ་པས་ཁྱབ་པའི་ཕྱིར་ཏེ། དང༌
པོ་དེ་ཡིན་ན། འབྲས་བུ་ཐོད་རྒལ་བའི་ཕྱིར་འོང་འབྲས་གནས་ཡིན་དགོས། གཉིས་པ་
དེ་ཡིན་ན། འབྲས་བུ་རིམ་གྱིས་པའི་ཕྱིར་འོང་འབྲས་གནས་ཁྱད་པར་ཅན་ཡིན་དགོས།
དེ་གཉིས་གང་རུང་ཡིན་ན། དེ་མ་ཐོབ་པས་ཁྱབ་པའི་ཕྱིར། དེ་ལྟར་ཡང་རྣམ་བཤད་
ལས། མཐར་གྱིས་ཐོབ་ན་སེམས་རྟེན་སྔ་མ་དང་འདྲ་ལ། ཞེས་གསུངས་པའི་ཕྱིར།
ཆགས་བྲལ་སྔོན་སོང་གི་ཕྱིར་མི་འོང་གི་འབྲས་བུ་ནི་བསམ་གཏན་གྱི་དངོས་གཞི་ལ་
བརྟེན་ནས་ཐོབ་སྟེ། དེ་དངོས་སུ་གསར་དུ་སྐྱེ་བའི་སེམས་རྟེན་ཡོད། དེར་གྱུར་པའི་
བསམ་གཏན་གྱི་ཉེར་བསྡོགས་དང་གཟུགས་མེད་ཀྱི་སེམས་གང་རུང་མེད། དེར་གྱུར་
པའི་འདོད་སེམས་ཀྱང་མེད་པའི་ཕྱིར། གཉིས་པ་གྲུབ་སྟེ། ཆགས་བྲལ་སྔོན་སོང་གི་
ཕྱིར་མི་འོང་ཞུགས་པ་ཡིན་ན། བསམ་གཏན་གྱི་དངོས་གཞི་ཐོབ་པས་ཁྱབ་པ་གང་
ཞིག །ལམ་སླ་བ་བསམ་གཏན་གྱི་དངོས་གཞི་བོར་ནས་དཀའ་བ་ཉེར་བསྡོགས་དང་
- 344 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
སྲིད་རྩེའི་སེམས་ལ་བརྟེན་པ་ལ་དགོས་པ་མེད་པའི་ཕྱིར། གསུམ་པ་གྲུབ་སྟེ། དེ་
འདྲའི་འབྲས་བུ་དེ་ཉན་ཐོས་ཀྱི་མཐོང་ལམ་ལ་བརྟེན་ནས་ཐོབ་པ་གང་ཞིག །ཆོས་
མངོན་པའི་སྤྱི་སྐད་ལ་འདོད་སེམས་ལམ་ཟག་མེད་(༣བ)ཀྱི་རྟེན་དུ་མི་རུང་བར་
གསུངས་པའི་ཕྱིར། ཉན་ཐོས་དགྲ་བཅོམ་པའི་འབྲས་བུ་ཟག་མེད་ས་དགུ་པོ་གང་
རུང་ལ་བརྟེན་ནས་ཐོབ་སྟེ། ཁམས་འོག་མ་གཉིས་སུ་མངོན་དུ་བྱེད་ན་བསམ་གཏན་
ས་དྲུག་གང་རུང་ལ་བརྟེན་ནས་མངོན་དུ་བྱེད། གཟུགས་མེད་དུ་མངོན་དུ་བྱེད་ན་
གཟུགས་མེད་དང་པོ་གསུམ་གང་རུང་ལ་བརྟེན་ནས་མངོན་དུ་བྱེད་པའི་ཕྱིར། འབྲས་
བུ་བཞི་པོ་དེ་མཐོང་སྒོམ་གང་ལ་བརྟེན་ནས་མངོན་དུ་བྱེད་ཅེ་ན། རྒྱུན་ཞུགས་ཀྱི་འབྲས་
བུ་མཐོང་ལམ་ཁོ་ན་ལ་བརྟེན་ནས་དངོས་སུ་ཐོབ་སྟེ། དེ་ཉན་ཐོས་ཀྱི་མཐོང་ལམ་བར་
ཆད་མེད་ལམ་ལ་བརྟེན་ནས་དངོས་སུ་ཐོབ་པའི་ཕྱིར། འབྲས་བུ་རིམ་གྱིས་པའི་ཕྱིར་འོང་
དང་འབྲས་བུ་རིམ་གྱིས་པའི་ཕྱིར་མི་འོང་གཉིས་སྒོམ་ལམ་ལ་བརྟེན་ནས་དངོས་སུ་
ཐོབ་པ་ཡོད་དེ། ལྷག་མཐོང་ཤས་ཆེར་སྤྱོད་པའི་གང་ཟག་གི་དབང་དུ་བྱས་ན། དེ་
འདྲའི་ཕྱིར་འོང་གི་འབྲས་བུ་དེ་འདོད་ཉོན་དྲུག་པའི་དངོས་གཉེན་བར་ཆད་མེད་ལམ་ལ་
བརྟེན་ནས་དངོས་སུ་ཐོབ་ཅིང་། དེ་འདྲའི་ཕྱིར་མི་འོང་གི་འབྲས་བུ་འདོད་ཉོན་དགུ་
པའི་དངོས་གཉེན་བར་ཆད་མེད་ལམ་ལ་བརྟེན་ནས་དངོས་སུ་ཐོབ་པའི་ཕྱིར། དེ་བཞི་
པོ་དེ་འཇིག་རྟེན་དང་འཇིག་རྟེན་ལས་འདས་པའི་ལམ་གང་ལ་བརྟེན་ནས་ཐོབ་ཅེ་ན།
རྒྱུན་ཞུགས་དང་འབྲས་བུ་ཐོད་རྒལ་བའི་ཕྱིར་འོང་གི་འབྲས་བུ། ཐོད་རྒལ་བའི་ཕྱིར་མི་
འོང་། ཉན་ཐོས་དགྲ་བཅོམ་པའི་འབྲས་བུ་དང་བཞི་འདས་ལམ་ལ་བརྟེན་ནས་དངོས་
སུ་ཐོབ་སྟེ། དང་པོ་གསུམ་ལམ་རྗེས་བཟོད་ལ་བརྟེན་ནས་དངོས་སུ་ཐོབ་ཅིང་། བཞི་པ་
སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་བརྟེན་ནས་ཐོབ་པའི་ཕྱིར། །
འབྲས་བུ་རིམ་གྱིས་པའི་ཕྱིར་འོང་དང་འབྲས་བུ་རིམ་གྱིས་པའི་ཕྱིར་མི་འོང་གི་
- 345 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འབྲས་བུ་འཇིག་རྟེན་པའི་ལམ་ལ་བརྟེན་ནས་དངོས་སུ་ཐོབ་པ་ཡོད་དེ། ཞི་གནས་ཤས་
ཆེར་སྤྱོད་པའི་གང་ཟག་གི་དབང་དུ་བྱས་ནས་རྒྱུན་ཞུགས་ཀྱི་འབྲས་བུ་ཐོབ་རྗེས་འཇིག་
རྟེན་ཞི་རགས་ཀྱི་རྣམ་པ་ཅན་གྱི་ལམ་ལ་བརྟེན་ནས་དངོས་སུ་ཐོབ་པའི་འབྲས་བུ་རིམ་
གྱིས་པའི་ཕྱིར་འོང་གི་འབྲས་བུ་ཡང་ཡོད། དེ་འདྲའི་ཕྱིར་མི་འོང་གི་འབྲས་བུ་ཡང་ཡོད་
པའི་ཕྱིར། བཞི་པོ་དེ་ཁམས་གང་དུ་ཐོབ་ཅེ་ན། རྒྱུན་ཞུགས་དང་ཕྱིར་འོང་གི་འབྲས་བུ་
འདོད་པའི་རྟེན་ལ་ཐོབ་སྟེ། (༤ན)ཁམས་གོང་མའི་རྟེན་ལ་དེ་ཐོབ་པ་མེད་པའི་ཕྱིར། །
ཁམས་གོང་མའི་རྟེན་ཅན་གྱི་རྒྱུན་ཞུགས་དང་ཕྱིར་འོང་གང་རུང་མེད་པའི་ཕྱིར་ཏེ། བསམ་
གཏན་གྱི་དངོས་གཞིའི་སྙོམས་འཇུག་ཐོབ་པའི་དེ་མེད་པའི་ཕྱིར། ཕྱིར་མི་འོང་གི་
འབྲས་བུ་འདོད་པའི་རྟེན་ལ་ཐོབ་སྟེ། ཁམས་གོང་མའི་རྟེན་ལ་དེ་ཐོབ་པ་མེད་པའི་ཕྱིར།
ཁམས་གོང་མའི་རྟེན་ལ་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་པ་ཡང་
མེད། དེའི་རྟེན་ལ་འབྲས་བུ་ཐོད་རྒལ་བའི་ཕྱིར་མི་འོང་གི་འབྲས་བུ་ཐོབ་པ་ཡང་མེད་
པའི་ཕྱིར། དང་པོ་གྲུབ་སྟེ། དེ་འདྲའི་ཕྱིར་མི་འོང་ཞུགས་པ་ཡིན་ན། བསམ་གཏན་གྱི་
དངོས་གཞི་མ་ཐོབ་དགོས་པའི་ཕྱིར། གཉིས་པ་གྲུབ་སྟེ། འབྲས་བུ་ཐོད་རྒལ་བའི་ཕྱིར་
མི་འོང་གི་འབྲས་བུ་དངོས་སུ་གསར་དུ་ཐོབ་པའི་ལུས་རྟེན་ཅན་གྱི་གང་ཟག་ཡིན་ན། མཐོང་
ལམ་དངོས་སུ་གསར་དུ་སྐྱེ་བའི་ལུས་རྟེན་ཅན་དང་ཚེ་གཅིག་གིས་བསྡུས་པའི་གང་
ཟག་ཡིན་དགོས། ཁམས་གོང་མའི་རྟེན་ལ་མཐོང་ལམ་དངོས་སུ་གསར་དུ་སྐྱེ་
བ་མེད་པའི་ཕྱིར། ཉན་ཐོས་དགྲ་བཅོམ་པའི་འབྲས་བུ་འདོད་པའི་རྟེན་ལ་དངོས་སུ་
ཐོབ་པ་ཡོད་དེ། སྤང་བྱ་ཅིག་ཅར་བའི་རྒྱུན་ཞུགས་ཀྱིས་འདོད་པའི་རྟེན་ལ་དེ་མངོན་དུ་
བྱེད་པའི་ཕྱིར། དེ་གཟུགས་ཀྱི་རྟེན་ལ་མངོན་དུ་བྱེད་པ་ཡོད་དེ། གཟུགས་སུ་ཉེར་
འགྲོའི་ཕྱིར་མི་འོང་བར་འདའ་བ་སོགས་ལྔ་པོ་དེས་འདོད་པའི་ཁམས་འདིར་བརྩམས་
ནས་གཟུགས་ཀྱི་ཁམས་སུ་མཐར་ཕྱིན་པར་བྱེད་པ་ལུང་ལས་འབྱུང་བའི་ཕྱིར། གཟུགས་
- 346 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
མེད་ཀྱི་རྟེན་ལ་དེ་མངོན་དུ་བྱེད་པ་ཡོད་དེ་གཟུགས་མེད་ཉེར་འགྲོའི་ཕྱིར་མི་འོང་རྣམས་
ཀྱིས་གཟུགས་མེད་ཀྱི་རྟེན་ལ་དགྲ་བཅོམ་པའི་འབྲས་བུ་མངོན་དུ་བྱེད་པའི་ཕྱིར་ཏེ།
མཛོད་ལས། འདོད་པར་གསུམ་ཐོབ་ཐ་མ་ནི། །གསུམ་དུའོ་གོང་ན་མཐོང་ལམ་མེད། །
མི་སྐྱོ་ལུང་ལས་འདིར་རྩོམ་ཞིང་། །དེར་མཐར་ཕྱིན་ཅེས་འབྱུང་ཕྱིར་རོ། །ཞེས་གསུངས་
པའི་ཕྱིར། །
དེ་ལ་ཁོ་ན་རེ། དགེ་སྦྱོང་ཚུལ་གྱི་འབྲས་བུ་དེ་འདུས་མ་བྱས་ཡིན་པར་ཐལ། འགོག་
བདེན་དེ་དེ་ཡིན་པའི་ཕྱིར། འདོད་མི་ནུས་ཏེ། དགེ་སྦྱོང་གི་ཚུལ་དེ་རང་གི་འབྲས་བུའི་
སྐྱེད་བྱེད་ཡིན་པའི་ཕྱིར། (༤བ)མ་གྲུབ་ན། དགེ་སྦྱོང་གི་ཚུལ་ཆོས་ཅན། ཁྱོད་རང་
འབྲས་སྐྱེད་བྱེད་ཡིན་པར་ཐལ། ཁྱོད་འདུས་བྱས་ཡིན་པའི་ཕྱིར་ན་མ་ཁྱབ་བོ། །རྒྱུན་
ཞུགས་ཆོས་ཅན། དེར་ཐལ། དེའི་ཕྱིར། འདོད་ན། རྒྱུན་ཞུགས་ཀྱི་འབྲས་བུ་དེ་རྒྱུན་
ཞུགས་ལས་སྐྱེས་པར་ཐལ་ལོ། །འདོད་མི་ནུས་ཏེ། དེ་གཉིས་ཐོབ་པ་དུས་མཉམ་པའི་
ཕྱིར། གཞན་ཡང་། རྒྱུན་ཞུགས་ལས་སྐྱེས་ན་རྒྱུན་ཞུགས་ཀྱི་འབྲས་བུ་ཡིན་དགོས་
པར་ཐལ། རྒྱུན་ཞུགས་ཀྱི་འབྲས་བུ་དེ་རྒྱུན་ཞུགས་ལས་སྐྱེས་པའི་ཕྱིར། འདོད་ན།
རྒྱུན་ཞུགས་ལས་སྐྱེས་པའི་ལམ་མ་ཞུགས་ཀྱི་གང་ཟག་ཆོས་ཅན། དེར་ཐལ། དེའི་
ཕྱིར། འདོད་ན། རྒྱུན་ཞུགས་ཀྱི་འབྲས་བུ་རྒྱུད་ལྡན་གྱི་ལམ་མ་ཞུགས་ཀྱི་གང་ཟག་ཡོད་
པར་ཐལ་ལོ། །འདོད་མི་ནུས་ཏེ། རྒྱུན་ཞུགས་ཀྱི་འབྲས་བུ་དེ་རྒྱུ་མཚན་རྣམ་པ་ལྔ་ཚང་
བའི་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར་དང༌། དེ་རྒྱུན་ཞུགས་ཞུགས་པའི་ཐོབ་
བྱའི་འབྲས་བུ་ཡིན་པའི་ཕྱིར་ཏེ། མདོ་ལས། ཆོས་ཀྱི་རྣམ་གྲངས་འདི་བཤད་པའི་ཚེ་ཁ་
ཅིག་གིས་ནི་རྒྱུན་དུ་ཞུགས་པའི་འབྲས་བུ་ཐོབ་བོ། །ཞེས་གསུངས་པའི་ཕྱིར། དེས་ན་
རྒྱུན་ཞུགས་ལས་དངོས་སུ་སྐྱེས་པའི་ལམ་མ་ཞུགས་ཀྱི་གང་ཟག་དང་། དེ་ལས་དངོས་
སུ་སྐྱེས་པའི་རྣམ་མཁྱེན་སོགས་རྒྱུན་ཞུགས་ཀྱི་དངོས་འབྲས་ཡིན་ཀྱང་དེའི་འབྲས་བུ་
- 347 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མ་ཡིན་ཏེ། དཔེར་ན། བུམ་པ་རྣམ་པར་བཞག་བྱའི་འབྲས་བུ་ཡིན་ཡང་དེ་ལས་མ་སྐྱེས་
པ་དང་། ལྟོ་ལྡིར་བ་རྣམ་པར་འཇོག་བྱེད་ཀྱི་རྒྱུ་ཡིན་ཀྱང་དེའི་སྐྱེད་བྱེད་མ་ཡིན་པ་
བཞིན་ནོ། །
རོང་ཊིཀ་པ་ན་རེ། དགེ་སྦྱོང་ཚུལ་གྱི་འབྲས་བུ་དེ་ལ་བཞིར་འདུ་བ་ཡིན་ཏེ། སྤང་
བྱ་ལ་མཐོང་སྤང་དང་སྒོམ་སྤང་གཉིས་སུ་གྲངས་ངེས་པས། དང་པོ་དེ་མ་ལུས་པར་
སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ་དང་། སྒོམ་སྤང་ལ་འདོད་པའི་སྒོམ་སྤང་
དང་ཁམས་གོང་མའི་སྒོམ་སྤང་གཉིས་ལས། དང་པོ་ཕལ་ཆེར་སྤངས་པའི་ཆ་ནས་ཕྱིར་
འོང་གི་འབྲས་བུ་དང༌། དེ་མ་ལུས་པར་སྤངས་པའི་ཆ་ནས་ཕྱིར་མི་འོང་གི་འབྲས་བུ་
དང༌། གོང་མའི་དེ་སྤངས་པའི་ཆ་ནས་ཉན་ཐོས་དགྲ་བཅོམ་པའི་འབྲས་བུ་བཞག་པའི་
ཕྱིར། ཞེས་ཟེར་ན། མཐོང་སྤང་སྤངས་པའི་རྒྱུན་ཞུགས་ཡོད་པར་ཐལ། དམ་(༥ན)
བཅའ་འཐད་པའི་ཕྱིར། འདོད་ན། མཐོང་སྤང་ཤེས་སྒྲིབ་སྤངས་པའི་རྒྱུན་ཞུགས་ཡོད་
པར་ཐལ་ལོ། །གཞན་ཡང་། ཉན་ཐོས་དགྲ་བཅོམ་པས་གོང་མའི་སྒོམ་སྤང་མ་ལུས་
པར་སྤངས་པར་ཐལ། དམ་བཅའ་འཐད་པའི་ཕྱིར། འདོད་ན། སྒོམ་སྤང་སྤངས་
པར་ཐལ་ལོ། །
དར་ཊིཀ་གི་རྗེས་འབྲང་ཁ་ཅིག །འབྲས་བུ་རིམ་གྱིས་པའི་ཕྱིར་འོང་ཡིན་ན།།
འདོད་ཉོན་དྲུག་པའི་ས་བོན་སྤངས་པས་ཁྱབ། འབྲས་བུ་རིམ་གྱིས་པའི་ཕྱིར་མི་འོང་
ཡིན་ན། འདོད་ཉོན་དགུ་པའི་ས་བོན་སྤངས་པས་ཁྱབ་ཟེར་བ་མི་འཐད་དེ། འཇིག་
རྟེན་པའི་ཞི་རགས་ཀྱི་རྣམ་པ་ཅན་གྱི་ལམ་ལ་བརྟེན་ནས་འདོད་ཉོན་དགུ་པའི་ས་བོན་
སྤོང་ནུས་པར་ཐལ། དམ་བཅའ་འཐད་པ་གང་ཞིག །དེ་ལ་བརྟེན་ནས་དེ་འདྲའི་ཕྱིར་མི་
འོང་གི་འབྲས་བུ་དངོས་སུ་ཐོབ་པ་གཅིག་ཡོད་པའི་ཕྱིར་ཏེ། རྣམ་བཤད་ལས། གལ་ཏེ་
གང་ཟག་དེ་ཞི་གནས་ཤས་ཆེར་སྤྱོད་པ་ལ་གོམས་པ་ཞིག་ཡིན་ན་འཇིག་རྟེན་པའི་ལམ་
- 348 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
ཞི་རགས་ཀྱི་རྣམ་པ་ཅན་གྱིས་འཐོབ་པར་བྱེད་དོ། །ཞེས་དང༌། གསེར་ཕྲེང་ལས། དེའི་
ཕྱིར་རིམ་གྱིས་པ་ཡིན་ན་ལམ་ཟག་མེད་ཀྱི་སྤང་བྱ་སྤོང་བ་དགོས་ཞེས་པ་ནི་ཞིབ་ཏུ་མ་
བརྟགས་པའོ། །ཞེས་གསུངས་པའི་ཕྱིར། འཇིག་རྟེན་པའི་ཞི་རགས་ཀྱི་རྣམ་པ་ཅན་གྱི་
ལམ་ཁོ་ན་ལ་བརྟེན་ནས་དངོས་སུ་ཐོབ་པའི་འབྲས་བུ་རིམ་གྱིས་པའི་ཕྱིར་མི་འོང་གི་
འབྲས་བུ་དེ་འཇིག་རྟེན་པའི་ལམ་ཁོ་ན་ལ་བརྟེན་ནས་དངོས་སུ་ཐོབ་པར་ཐལ། དེ་
ཡོད་པའི་ཕྱིར། འདོད་ན། དེ་ཁོ་ན་ལ་བརྟེན་ནས་ཐོབ་པར་ཐལ། འདོད་པའི་ཕྱིར་ན་
མ་ཁྱབ། འདོད་མི་ནུས་ཏེ། རང་འཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་
བརྟེན་ནས་ཐོབ་པའི་ཕྱིར་ཏེ། དེར་གྱུར་པའི་དགེ་སྦྱོང་ཚུལ་ལ་བརྟེན་ནས་ཐོབ་པའི་
ཕྱིར་ཏེ། དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། གོང་གི་མ་ཁྱབ་མཚམས་ལ། དུ་བ་
ཆོས་ཅན། རང་གི་དངོས་རྒྱུ་ཁོ་ན་ལས་སྐྱེས་པར་ཐལ། དེ་ཁོ་ན་ལས་དངོས་སུ་སྐྱེས་
པའི་ཕྱིར། ཁྱབ་པ་ཁས། དེར་ཐལ། འདུས་བྱས་ཡིན་པའི་ཕྱིར། འདོད་མི་ནུས་ཏེ།
རང་གི་རྒྱུ་ལས་སྐྱེས་པའི་ཕྱིར་ཏེ། འདུས་བྱས་ཡིན་པའི་ཕྱིར། །
ཁོ་ན་རེ། དེ་དེ་ཁོ་ན་ལ་བརྟེན་ནས་དངོས་སུ་ཐོབ་པ་མ་ཡིན་པར་ཐལ། དེ་རང་
འཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་(༥བ)བརྟེན་ནས་དངོས་སུ་ཐོབ་པའི་
ཕྱིར་ཏེ། དེ་དངོས་སུ་ཐོབ་ཁ་མའི་ཕྱིར་མི་འོང་ཞུགས་པའི་རྒྱུད་ལ་འདས་ལམ་དངོས་སུ་
ཡོད་པའི་ཕྱིར་ཏེ། དེའི་རྒྱུད་ཀྱི་དེ་དངོས་སུ་སྐྱེས་པའི་ཕྱིར། མ་གྲུབ་ན། དེ་ཆོས་ཅན།
དེར་ཐལ། རང་རྒྱུ་ལས་དངོས་སུ་སྐྱེས་པའི་ཕྱིར་ན་མ་ཁྱབ། ཁམས་གོང་མའི་རྟེན་ལ་
འགོག་སྙོམས་དངོས་སུ་སྐྱེས་པ་ཡོད་པར་ཐལ། ཁམས་གོང་མའི་རྟེན་ཅན་གྱི་གང་ཟག་
གི་རྒྱུད་ཀྱི་འགོག་སྙོམས་དེ་དེའི་རྟེན་ལ་དངོས་སུ་སྐྱེས་པའི་ཕྱིར་ཏེ། དེ་དངོས་སུ་སྐྱེས་
པའི་ཕྱིར་ཏེ། དེ་རང་རྒྱུ་ལས་དངོས་སུ་སྐྱེས་པའི་ཕྱིར། ཁྱབ་པ་ཁས། རྟགས་སླ། འདོད་
མི་ནུས་ཏེ། མཛོད་ལས། འགོག་པ་དང་པོ་མིའི་ནང་དུ། །ཞེས་གསུངས་པའི་ཕྱིར། ཁོ་
- 349 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ན་རེ། འདོད་ཉོན་དགུ་པ་སྤངས་པའི་ཕྱིར་མི་འོང་ཡོད་པར་ཐལ། དེའི་དངོས་གཉེན་
བར་ཆད་མེད་ལམ་ལ་བརྟེན་ནས་དངོས་སུ་ཐོབ་པའི་ཕྱིར་མི་འོང་གི་འབྲས་བུ་ཡོད་པའི་
ཕྱིར། འདོད་མི་ནུས་ཏེ། སྤང་བྱ་རིམ་གྱིས་པའི་ཉན་ཐོས་སློབ་པ་རྣམས་ཀྱིས་ཁམས་
གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བ་ཡིན་པའི་ཕྱིར།
འདོད་ཉོན་ཆུང་ངུའི་ཆུང་ངུའི་དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་
ལམ་བར་ཆད་མེད་ལམ་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་བསམ་གཏན་དང་
པོའི་ཉོན་མོངས་ཆེན་པོའི་ཆེན་པོའི་དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་
སྒོམ་ལམ་བར་ཆད་མེད་ལམ་སྐྱེ་བ་མེད་པའི་ཕྱིར། མ་གྲུབ་ན། ཉན་ཐོས་ཀྱི་སྒོམ་ལམ་
བར་ཆད་མེད་ལམ་ཆེན་པོའི་ཆེན་པོའི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཉན་ཐོས་
ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། མ་གྲུབ་པ་གང་
ཞིག །འདོད་ཉོན་ཆུང་ངུའི་ཆུང་ངུའི་དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་
སྒོམ་ལམ་བར་ཆད་མེད་ལམ་ཡིན་ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་
པོའི་ཆེན་པོ་ཡིན་དགོས། བསམ་གཏན་དང་པོའི་ཉོན་མོངས་ཆེན་པོའི་ཆེན་པོའི་དངོས་
གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་ཡིན་ན། ཉན་
ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་ཡིན་དགོས་པའི་ཕྱིར། དང་པོ་མ་
གྲུབ་ན། འདོད་ཉོན་ཆུང་ངུའི་ཆུང་ངུ་ཆོས་ཅན། ཁྱོད་(༦ན)ཀྱི་དངོས་གཉེན་དུ་གྱུར་
པའི་ཉན་ཐོས་ཀྱི་སྒོམ་ལམ་བར་ཆད་མེད་ལམ་ཡིན་ན། ཉན་ཐོས་ཀྱི་སྒོམ་ལམ་བར་
ཆད་མེད་ལམ་ཆེན་པོའི་ཆེན་པོ་ཡིན་དགོས་པར་ཐལ། ཁྱོད་སྒོམ་སྤང་ཉོན་མོངས་ཆུང་ངུའི་
ཆུང་ངུ་ཡིན་པའི་ཕྱིར། རྟགས་གྲུབ་སྟེ། ཆོས་ཅན་དེ་དང་གཅིག་ཡིན་པའི་ཕྱིར། གཉིས་པ་
མ་གྲུབ་ན། བསམ་གཏན་དང་པོའི་ཉོན་མོངས་ཆེན་པོའི་ཆེན་པོ་ཆོས་ཅན། ཁྱོད་ཀྱི་
དངོས་གཉེན་དུ་གྱུར་པའི་ཉན་ཐོས་རིམ་གྱིས་པའི་སྒོམ་ལམ་བར་ཆད་མེད་ལམ་ཡིན་
- 350 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
ན། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་ཡིན་དགོས་པར་ཐལ།
ཁྱོད་ཆོས་ཅན་དེའི་ཕྱིར། ཐལ་འགྱུར་དང་པོ་ལ་ཁྱབ་སྟེ། འདོད་པའི་མཐོང་སྤང་ཉོན་
མོངས་ལ་ཆུང་འབྲིང་ཆེན་པོ་དགུའི་དབྱེ་བ་མི་འཐད་པའི་ཕྱིར་ཏེ། དེ་ལ་སྤོང་ཐབས་
དགུའི་རྣམ་གཞག་མི་འཐད་པའི་ཕྱིར་ཏེ། ཉན་ཐོས་ཀྱི་མཐོང་ལམ་ལམ་ཆོས་བཟོད་
དེས་འདོད་པའི་མཐོང་སྤང་ཉོན་མོངས་རྫོགས་པར་སྤོང་བའི་དངོས་གཉེན་བྱེད་པའི་
ཕྱིར། རྩ་རྟགས་གཉིས་པ་ལ་རིགས་འགྲེ། རྩ་བར་འདོད་ན། ཉན་ཐོས་ཀྱི་སྒོམ་ལམ་རྡོ་
རྗེ་ལྟ་བུའི་ཏིང་ངེ་འཛིན་གྱི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་སྒོམ་
ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པར་ཐལ། འདོད་པའི་ཕྱིར་ན་མ་ཁྱབ།
གཞན་ཡང་། ཐེག་ཆེན་གྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོའི་རྗེས་
སུ་རང་དང་རྒྱུད་གཅིག་ཏུ་གྱུར་པའི་ཐེག་ཆེན་གྱི་སྒོམ་ལམ་ཆུང་ངུའི་ཆུང་ངུ་སྐྱེ་བ་ཡོད་
པར་ཐལ། ཉན་ཐོས་ལ་དེའི་ཕྱིར་མ་ཁྱབ་སྟེ། ཉན་ཐོས་ཀྱི་སྒོམ་ལམ་བར་ཆད་མེད་
ལམ་ཆེན་པོའི་ཆེན་པོའི་རྗེས་སུ་རང་དང་རྒྱུད་གཅིག་ཏུ་གྱུར་པའི་ཉན་ཐོས་ཀྱི་སྒོམ་
ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པའི་ཕྱིར། དེར་ཐལ། འཇིག་རྟེན་
པའི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོའི་རྗེས་སུ་རང་དང་རྒྱུད་གཅིག་ཏུ་
གྱུར་པའི་འཇིག་རྟེན་པའི་སྒོམ་ལམ་བར་ཆད་མེད་ལམ་ཆུང་ངུའི་ཆུང་ངུ་སྐྱེ་བ་ཡོད་པའི་
ཕྱིར་ཏེ། འཇིག་རྟེན་པའི་བར་ཆད་མེད་ལམ་ཆེན་པོའི་རྗེས་སུ་རང་དང་རྒྱུད་གཅིག་ཏུ་
གྱུར་པའི་འཇིག་རྟེན་པའི་བར་ཆད་མེད་ལམ་ཆུང་ངུ་སྐྱེ་བ་ཡོད་པའི་ཕྱིར་ཏེ། བསམ་
གཏན་དང་པོའི་ཉེར་བསྡོགས་སྦྱོར་བ་མཐའི་ཡིད་བྱེད་ཀྱིས་བསྡུས་པའི་འཇིག་རྟེན་
པའི་(༦བ)བར་ཆད་མེད་ལམ་གྱི་རྗེས་སུ་བསམ་གཏན་གཉིས་པའི་ཉེར་བསྡོགས་རབ་
ཏུ་དབེན་པ་ཡིད་བྱེད་ཀྱིས་བསྡུས་པའི་འཇིག་རྟེན་པའི་བར་ཆད་མེད་ལམ་སྐྱེ་བ་ཡོད་
པ་གང་ཞིག །དང་པོ་དེ་ཡིན་ན། འཇིག་རྟེན་པའི་བར་ཆད་མེད་ལམ་ཆེན་པོ་ཡིན་
- 351-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགོས། གཉིས་པ་དེ་ཡིན་ན། ཆུང་ངུ་ཡིན་དགོས་པའི་ཕྱིར།
གཞན་ཡང་། ཉན་ཐོས་ཀྱི་སྒོམ་ལམ་བར་ཆད་མེད་ལམ་ཆེན་པོའི་ཆེན་པོ་མེད་
པར་ཐལ། ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་མེད་པའི་ཕྱིར། མ་
གྲུབ་ན་སོང་། འདོད་ཉོན་དགུ་པ་སྤངས་པའི་ཉན་ཐོས་ཀྱི་སྒོམ་ལམ་རྣམ་གྲོལ་ལམ་
ཡོད་པར་ཐལ། མ་གྲུབ་པ་དེའི་ཕྱིར། འདོད་ན། འདོད་ཉོན་དགུ་པ་སྤངས་པའི་ཕྱིར་མི་
འོང་ཡོད་པར་ཐལ་ལོ། །འདོད་ན་དངོས། ཁོ་ན་རེ། ཉན་ཐོས་དགྲ་བཅོམ་པའི་འབྲས་
བུ་ཐོབ་པ་ལ་ཉན་ཐོས་ཀྱི་སྒོམ་ལམ་རྣམ་གྲོལ་ལམ་ཆེན་པོའི་ཆེན་པོ་ཐོབ་པ་སྔོན་དུ་
འགྲོ་དགོས་པར་ཐལ། དེ་ཡོད་པའི་ཕྱིར་ན་མ་ཁྱབ། འདོད་མི་ནུས་ཏེ། སྤང་བྱ་ཅིག་
ཅར་བའི་ཉན་ཐོས་དགྲ་བཅོམ་པས་དེ་མ་ཐོབ་པའི་ཕྱིར་ཏེ། སྤང་བྱ་ཅིག་ཅར་བའི་དགྲ་
བཅོམ་ཞུགས་པས་དེ་མ་ཐོབ་པའི་ཕྱིར། ཞེས་ཟེར་ན། བསམ་གཏན་དང་པོའི་དངོས་
གཞིའི་སྙོམས་འཇུག་ཐོབ་པ་ལ་བསམ་གཏན་དང་པོའི་ཉེར་བསྡོགས་ཐོབ་པ་སྔོན་དུ་
འགྲོ་དགོས་པར་ཐལ། དེ་ཡོད་པའི་ཕྱིར། འདོད་མི་ནུས་ཏེ། ཆོས་ཉིད་ཀྱི་སྟོབས་
ཀྱིས་ཐོབ་པའི་བསམ་གཏན་དང་པོའི་དངོས་གཞིའི་སྙོམས་འཇུག་ཡོད་པའི་ཕྱིར། །
གཞན་ཡང་། འདས་ལམ་ལ་བརྟེན་ནས་ཐོབ་པའི་ཕྱིར་མི་འོང་གི་འབྲས་བུ་མེད་པར་
ཐལ། འདོད་ཉོན་དགུ་པ་སྤངས་པའི་ཕྱིར་མི་འོང་མེད་པའི་ཕྱིར། རྟགས་ཁས། འདོད་
མི་ནུས་ཏེ། ཕྱིར་མི་འོང་གི་འབྲས་བུ་དེ་རང་འཐོབ་བྱེད་ཀྱི་ཐབས་སུ་གྱུར་པའི་འདས་
ལམ་ལ་བརྟེན་ནས་ཐོབ་པའི་ཕྱིར། རྟགས་སླ། །
ཁ་ཅིག །འཇིག་རྟེན་པའི་ལམ་ལ་བརྟེན་ནས་ཐོབ་པའི་ཕྱིར་མི་འོང་གི་འབྲས་བུ་
མེད་དེ། འཕགས་རྒྱུད་ལ་འཇིག་རྟེན་པའི་ལམ་མེད་པའི་ཕྱིར་ཏེ། འཕགས་རྒྱུད་ཀྱི་
ལམ་ཡིན་ན། འདས་ལམ་ཡིན་དགོས་པའི་ཕྱིར་ན་མ་ཁྱབ། གཞན་ཡང་། ལམ་ཟག་
བཅས་ཡིན་ན། འཇིག་རྟེན་པའི་ལམ་ཡིན་དགོས་པ་དང་། སློབ་པའི་རྒྱུད་ཀྱི་རྗེས་ཐོབ་
- 352 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཡེ་ཤེས་ཡིན་ན། འཇིག་རྟེན་པའི་ལམ་ཡིན་དགོས་པར་ཐལ། འཕགས་(༧ན)རྒྱུད་ལ་
འཇིག་རྟེན་པའི་ལམ་ཡོད་པའི་ཕྱིར། རྟགས་ཁས་ཟེར་ན་མ་ཁྱབ། འདོད་ན། ལམ་
ཟག་མེད་ཀྱི་ཡིན་ན། འདས་ལམ་ཡིན་དགོས་པ་དང་། མཉམ་གཞག་ཡེ་ཤེས་ལ་དེ་
དགོས་པར་ཐལ། འདོད་པའི་ཕྱིར། འདོད་ན། དམན་ལམ་སྔོན་དུ་མ་སོང་བའི་བྱང་
སེམས་སྦྱོར་ལམ་པའི་རྒྱུད་ཀྱི་གཞན་སེམས་ཤེས་པའི་མངོན་ཤེས་དང་། དེའི་རྒྱུད་ཀྱི་
མཉམ་གཞག་ཡེ་ཤེས་རྣམས་ཀྱིས་མ་ངེས་སོ། ། །
གཞན་ཡང་། འཕགས་རྒྱུད་ལ་དོན་དམ་པའི་སེམས་བསྐྱེད་མེད་པར་ཐལ།
འཕགས་རྒྱུད་ཀྱི་སེམས་བསྐྱེད་ཡིན་ན། ཀུན་རྫོབ་སེམས་བསྐྱེད་ཡིན་དགོས་པའི་ཕྱིར།
ཁྱབ་པ་ཁས། གཞན་ཡང་། འཕགས་རྒྱུད་ལ་རྣམ་དག་སྒོམ་ལམ་མེད་པར་ཐལ།
འཕགས་རྒྱུད་ཀྱི་ལམ་ཡིན་ན། རྣམ་དག་མ་ཡིན་དགོས་པའི་ཕྱིར། ཁྱབ་པ་ཁས།
གཞན་ཡང་། འཕགས་རྒྱུད་ལ་འཇིག་རྟེན་པའི་ལམ་ཡོད་པར་ཐལ། འཕགས་རྒྱུད་ལ་
འཇིག་རྟེན་པའི་དགེ་བ་ཡོད་པའི་ཕྱིར་ཏེ། འཕགས་རྒྱུད་ལ་བསམ་གཏན་དང་པོའི་
དངོས་གཞིའི་སྙོམས་འཇུག་དག་པ་བ་ཡོད་པ་གང་ཞིག །དེ་ཡིན་ན། འཇིག་རྟེན་པའི་
དགེ་བ་ཡིན་དགོས་པའི་ཕྱིར་ཏེ། མཛོད་ལས། འཇིག་རྟེན་པ་ཡི་དགེ་བ་ནི། །དག་པ་
དེ་ནི་དེས་མྱོང་བྱ། །ཞེས་གསུངས་པའི་ཕྱིར། གཞན་ཡང་། མཛོད་ལས། འཕགས་ལ་
བྲལ་བས་ཐོབ་རྣམ་གཉིས། །ཞེས་གསུངས་པ་མི་འཐད་པར་ཐལ། འཕགས་རྒྱུད་ལ་
འཇིག་རྟེན་པའི་ལམ་གྱི་ཐོབ་པ་ཟག་བཅས་དང་ཟག་མེད་གཉིས་མེད་པའི་ཕྱིར་ཏེ།
འཕགས་རྒྱུད་ལ་འཇིག་རྟེན་པའི་ལམ་མེད་པའི་ཕྱིར།།
གཞན་ཡང་། རྣམ་བཤད་ལས། བར་པ་གཉིས་མཐོང་ལམ་གྱི་རྗེས་སུ་འཐོབ་
པར་བྱེད་ལ། གལ་ཏེ་གང་ཟག་དེ་ཞི་གནས་ཤས་ཆེར་སྤྱོད་པ་ལ་གོམས་པ་ཞིག་ཡིན་
ན་འཇིག་རྟེན་པའི་ལམ་ཞི་རགས་ཀྱི་རྣམ་པ་ཅན་གྱིས་འཐོབ་པར་བྱེད་དོ། །ཞེས་
- 353 -



CHICO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གསུངས་པ་མི་འཐད་པར་ཐལ། འབྲས་བུ་བར་པ་གཉིས་འཇིག་རྟེན་པའི་ལམ་ཁོ་ན་
ལ་བརྟེན་ནས་དངོས་སུ་ཐོབ་པ་མེད་པའི་ཕྱིར། རྟགས་ཁས། ཁོ་ན་རེ། དེ་འདྲའི་ཕྱིར་
མི་འོང་སྐད་ཅིག་དང་པོ་བའི་རྒྱུད་ཀྱི་འགོག་བདེན་དེ་འཇིག་རྟེན་པའི་ལམ་ཁོ་ན་ལ་
བརྟེན་ནས་དངོས་སུ་(༧བ)ཐོབ་པར་ཐལ། འཇིག་རྟེན་པའི་ཞི་རགས་ཀྱི་རྣམ་པ་ཅན་
གྱི་ལམ་ལ་བརྟེན་ནས་དངོས་སུ་ཐོབ་པའི་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་
བུ་དེ་དེ་ཁོ་ན་ལ་བརྟེན་ནས་དངོས་སུ་ཐོབ་པའི་ཕྱིར། རྟགས་ཁས། འདོད་མི་ནུས་ཏེ།
དེ་རང་འཐོབ་བྱེད་ཀྱི་ཐབས་སུ་གྱུར་པའི་འདས་ལམ་ལ་བརྟེན་ནས་དངོས་སུ་ཐོབ་པའི་
ཕྱིར་ཏེ། དེ་ཕྱིར་མི་འོང་སྐད་ཅིག་དང་པོ་བའི་རྒྱུད་ཀྱི་འགོག་བདེན་ཡིན་པའི་ཕྱིར་ན་
མ་ཁྱབ།
ཁོ་ན་རེ། དེ་ཁོ་ན་ལ་བརྟེན་ནས་དངོས་སུ་ཐོབ་པའི་འབྲས་བུ་རིམ་གྱིས་པའི་ཕྱིར་
མི་འོང་གི་རྒྱུད་ཀྱི་འཇིག་རྟེན་པའི་རྣམ་གྲོལ་ལམ་དེ་ཕྱིར་མི་འོང་གིའབྲས་བུ་ཡིན་
པར་ཐལ། དེའདྲ་བའི་ཕྱིར་མི་འོང་གི་རྒྱུད་ལ་འཇིག་རྟེན་པའི་རྣམ་གྲོལ་ཡོད་པའི་ཕྱིར་
ན་མ་ཁྱབ། འདོད་ན། དེ་རྣམ་གྲོལ་ལམ་ཡིན་པར་ཐལ་ལོ། །འདོད་ན། འཇིག་རྟེན་
པའི་རྣམ་གྲོལ་ལམ་ཡིན་ན། རྣམ་གྲོལ་ལམ་ཡིན་དགོས་པར་ཐལ་ལོ། །
དེ་ལ་གནས་པའི་གང་ཟག་གི་རྣམ་གཞག་བཤད་པ།།
གཉིས་པ་དེ་ལ་གནས་པའི་གང་ཟག་གི་རྣམ་གཞག་བཤད་པ་ལ། སྤྱིར་བཤད་པ་
དང་། སོ་སོར་བཤད་པ་གཉིས། དང་པོ་ལ་འབྲས་བུ་རིམ་གྱིས་པའི་ཞུགས་གནས་གང་
ལ་བཞག་པ་དང་། འབྲས་བུ་ཐོད་རྒལ་བ་དང་། ཆགས་བྲལ་སྔོན་སོང་དང་། སྤང་བྱ་
རིམ་གྱིས་པ་དང་། སྤང་བྱ་ཅིག་ཅར་བའི་ཞུགས་གནས་གང་ལ་བཞག་པའོ། །
༈ དང་པོ་ནི། དེ་འདྲ་བའི་ཞུགས་གནས་བརྒྱད་ཀ་ཡོད་དེ། དེ་འདྲའི་རྒྱུན་ཞུགས་
- 354 -



ས)
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཡོད། དེ་འདྲའི་ཕྱིར་འོང་ཡང་ཡོད། དེ་འདྲའི་ཕྱིར་མི་འོང་ཡང་ཡོད། དེ་འདྲའི་དགྲ་
བཅོམ་ཡང་ཡོད་པའི་ཕྱིར། དང་པོ་གྲུབ་སྟེ། འབྲས་བུ་ཕྱི་མ་གསུམ་རིམ་གྱིས་མངོན་དུ་
བྱེད་པའི་རྒྱུན་ཞུགས་ཡོད། དེ་ཡིན་ན། འབྲས་བུ་རིམ་གྱིས་པ་ཡིན་དགོས་པའི་ཕྱིར།
གཉིས་པ་གྲུབ་སྟེ། རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་འོང་ཡོད། དེ་ཡིན་
ན། འབྲས་བུ་རིམ་གྱིས་པ་ཡིན་དགོས་པའི་ཕྱིར། གསུམ་པ་གྲུབ་སྟེ། རྒྱུན་ཞུགས་དང་
ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་ཡོད། དེ་ཡིན་ན་འབྲས་བུ་རིམ་
གྱིས་པ་ཡིན་དགོས་པའི་ཕྱིར། བཞི་པ་གྲུབ་སྟེ། འབྲས་བུ་བཞི་རིམ་གྱིས་མངོན་དུ་བྱས་
པའི་ཉན་ཐོས་དགྲ་བཅོམ་ཡོད། དེ་ཡིན་ན། འབྲས་བུ་རིམ་གྱིས་པ་ཡིན་དགོས་པའི་
ཕྱིར། གཉིས་པ་ནི། འབྲས་བུ་ཐོད་རྒལ་པའི་རྒྱུན་ཞུགས་མེད་དེ། རྒྱུན་ཞུགས་ཀྱི་
འབྲས་བུ་དེ་(༨ན)འབྲས་བུ་བཞིའི་དང་པོ་ཡིན་པའི་ཕྱིར། དེ་འདྲའི་ཕྱིར་འོང་ཡོད་དེ།
རྒྱུན་ཞུགས་ཀྱི་རྟོགས་པ་སྔོན་དུ་མ་སོང་བའི་ཕྱིར་འོང་ཡོད་པའི་ཕྱིར། དེ་འདྲའི་ཕྱིར་མི་
འོང་ཡོད་དེ། རྒྱུན་ཞུགས་དང་ཕྱིར་འོང་གི་རྟོགས་པ་སྔོན་དུ་མ་སོང་བའི་ཕྱིར་མི་འོང་
ཡོད་པའི་ཕྱིར། དེ་འདྲའི་དགྲ་བཅོམ་མེད་དེ། དགྲ་བཅོམ་པའི་འབྲས་བུ་དེ་འབྲས་བུ་
བཞིའི་ཐ་མ་ཡིན་པའི་ཕྱིར། །
གསུམ་པ་ནི་ཆགས་བྲལ་སྔོན་སོང་གི་རྒྱུན་ཞུགས་མེད་དེ། མཐོང་ལམ་གྱི་སྔ་རོལ་
ཏུ་ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་གྱིས་རྒྱུན་ཞུགས་ཞུགས་པའི་སྤང་
བྱའི་གཙོ་བོ་ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་དུ་མཐོང་སྤང་ཀུན་
སྦྱོར་གསུམ་ལ་ཆགས་བྲལ་བྱེད་མི་ནུས་པའི་ཕྱིར། དེ་འདྲའི་ཕྱིར་འོང་མེད་དེ། ཆགས་
བྲལ་སྔོན་སོང་ཞེས་པའི་ཆགས་པ་དེ་སྤྱིར་འདོད་ཉོན་དང་། ཁྱད་པར་དུ་འཇིག་རྟེན་
པའི་སྒོམ་སྤང་དུ་གྱུར་པའི་འདོད་པའི་འདོད་ཆགས་ལ་བྱེད་རིགས་པ་གང་ཞིག །མཐོང་
ལམ་གྱི་སྔ་རོལ་ཏུ་འཇིག་རྟེན་པའི་སྒོམ་སྤང་དུ་གྱུར་པའི་འདོད་པའི་འདོད་ཆགས་ལ་
- 355 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆགས་བྲལ་བྱས་པའི་ཕྱིར་འོང་མེད་པའི་ཕྱིར་ཏེ། དེའི་སྔོན་རོལ་ཏུ་བསམ་གཏན་གྱི་
དངོས་གཞིའི་སྙོམས་འཇུག་ཐོབ་པའི་ཕྱིར་འོང་མེད་པའི་ཕྱིར། དེ་འདྲའི་ཕྱིར་མི་འོང་
ཡོད་དེ། ཆགས་བྲལ་སྔོན་སོང་ཞེས་པའི་ཆགས་པ་བཤད་མ་ཐག་པ་ལྟར་ཡིན་པ་གང་
ཞིག །མཐོང་ལམ་གྱི་སྔ་རོལ་ཏུ་དེ་སྤངས་པའི་ཕྱིར་མི་འོང་ཡོད་པའི་ཕྱིར། དེ་འདྲའི་
དགྲ་བཅོམ་མེད་དེ། མཐོང་ལམ་གྱི་སྔོན་དུ་དགྲ་བཅོམ་ཞུགས་པའི་སྤང་བྱའི་གཙོ་བོ་
ལ་ཆགས་བྲལ་བྱེད་མི་ནུས་པའི་ཕྱིར་ཏེ། དེའི་སྔ་རོལ་ཏུ་སྲིད་ཉོན་དགུ་པ་སྤོང་མི་ནུས་
པའི་ཕྱིར། །
བཞི་པ་ནི། སྤང་བྱ་རིམ་གྱིས་པའི་རྒྱུན་ཞུགས་ཡོད་དེ། ཁམས་གསུམ་གྱི་སྒོམ་
སྤང་ཉོན་མོངས་ཆུང་ངུའི་ཆུང་ངུ་དགུ་རིམ་ཅན་དུ་སྤོང་བའི་རྒྱུན་ཞུགས་ཡོད་པའི་ཕྱིར།
ཕྱིར་འོང་དང་ཕྱིར་མི་འོང་གང་རུང་ཡིན་ན། སྤང་བྱ་རིམ་གྱིས་པ་ཡིན་དགོས་ཏེ། འདོད་
ཉོན་དྲུག་པ་དང་སྲིད་ཉོན་དྲུག་པ་ཅིག་ཅར་དུ་སྤོང་བའི་ཕྱིར་འོང་ཡང་མེད། འདོད་
ཉོན་དགུ་པ་དང་སྲིད་ཉོན་དགུ་པ་ཅིག་ཅར་དུ་སྤོང་བའི་ཕྱིར་མི་འོང་ཡང་མེད་པའི་ཕྱིར་
ཏེ། རྣམ་བཤད་ལས། འབྲས་བུ་བར་པ་(རབ)གཉིས་ལ་ཅིག་ཅར་བ་བཞག་ཏུ་མི་རུང་
སྟེ། འདོད་ཉོན་དྲུག་པ་སྤོང་པའི་ཚེ་སྲིད་རྩེའི་སྒོམ་སྤང་དྲུག་པ་དང་། འདོད་ཉོན་དགུ་
པ་སྤོང་བའི་ཚེ་སྲིད་རྩེའི་དགུ་པ་སྤངས་པ་མི་སྲིད་པས། འབྲས་བུ་དང་པོ་དང་ཐ་མ་ཁོ་
ན་ལ་བཞག་གོ །ཞེས་གསུངས་པའི་ཕྱིར། །
སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རྒྱུན་ཞུགས་ཡོད་པའི་ཕྱིར།
དེར་གྱུར་པའི་དགྲ་བཅོམ་ཡོད་དེ། དེ་དགུ་ཅིག་ཅར་དུ་སྤངས་པའི་ཉན་ཐོས་དགྲ་
བཅོམ་ཡོད་པའི་ཕྱིར།
ཁ་ཅིག །སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་གང་ཞིག །རྒྱུན་
-356 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཞུགས་ཀྱི་འབྲས་བུ་ཐོབ་རྗེས་སུ་འབྲས་བུ་ཕྱི་མ་གསུམ་གང་རུང་མངོན་དུ་བྱེད་པ་དང་
བྱས་པ་གང་རུང་། འབྲས་བུ་རིམ་གྱིས་པའི་ཉན་ཐོས་ཀྱི་དགེ་འདུན་གྱི་མཚན་ཉིད་ཟེར་
ན། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དང་པོ་སླ། གཉིས་པ་གྲུབ་སྟེ། དེའི་རྗེས་སུ་དེ་གསུམ་གང་
རུང་མངོན་དུ་བྱས་པའི་ཕྱིར། འདོད་ན། འབྲས་བུ་དང་པོ་གསུམ་རིམ་གྱིས་མངོན་དུ་
བྱས་པར་ཐལ། འབྲས་བུ་རིམ་གྱིས་པའི་ཉན་ཐོས་དགྲ་བཅོམ་པ་ཡིན་པའི་ཕྱིར།
རྟགས་ཁས། །
ཁོ་ན་རེ། དེ་ཆོས་ཅན། འབྲས་བུ་རིམ་གྱིས་པ་ཡིན་པར་ཐལ། སྤང་བྱ་ཅིག་ཅར་བའི་
འབྲས་བུ་རིམ་གྱིས་པ་ཡིན་པའི་ཕྱིར་ཏེ། སྤང་བྱ་ཅིག་ཅར་བའི་རྒྱུན་ཞུགས་དང་དགྲ་
བཅོམ་པའི་འབྲས་བུ་གཉིས་རིམ་ཅན་དུ་མངོན་དུ་བྱས་པའི་དགྲ་བཅོམ་པ་ཡིན་པའི་
ཕྱིར་ན་མ་ཁྱབ། འདོད་ན། དེ་ཆོས་ཅན། རིམ་གྱིས་པ་ཡིན་པར་ཐལ། འབྲས་བུ་རིམ་
གྱིས་པ་ཡིན་པའི་ཕྱིར། འདོད་མི་ནུས་ཏེ། ཅིག་ཅར་བ་ཡིན་པའི་ཕྱིར་ཏེ། སྤང་བྱ་ཅིག་
ཅར་བ་ཡིན་པའི་ཕྱིར། ཁ་ཅིག །དེ་གང་ཞིག །རྒྱུན་ཞུགས་ཀྱི་འབྲས་བུ་མངོན་དུ་མ་
བྱས་པར་འབྲས་བུ་ཕྱི་མ་གསུམ་པོ་གང་རུང་མངོན་དུ་བྱས་སམ་བྱེད་པ་གང་རུང་།
འབྲས་བུ་ཐོད་རྒལ་བའི་ཉན་ཐོས་ཀྱི་དགེ་འདུན་གྱི་མཚན་ཉིད་ཟེར་ན། འབྲས་བུ་ཐོད་
རྒལ་བའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། རྟགས་སླ། འདོད་ན། དེ་འབྲས་བུ་ཐོད་རྒལ་བའི་
ཕྱིར་མི་འོང་ཡིན་པར་ཐལ་ལོ། །འདོད་མི་ནུས་ཏེ། ཆོས་ཅན་དེའི་(༩ན)ཕྱིར། གཞན་
ཡང་། འབྲས་བུ་ཐོད་རྒལ་བའི་ཕྱིར་མི་འོང་གི་རྟོགས་པ་སྔོན་དུ་སོང་བའི་ཉན་ཐོས་
དགྲ་བཅོམ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། འདོད་ན། དེ་
འབྲས་བུ་ཐོད་རྒལ་བའི་དགྲ་བཅོམ་དུ་ཐལ་ལོ། ། །
- 357 -



CHO
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཁ་ཅིག །རྒྱུན་ཞུགས་ཀྱི་རྟོགས་པ་སྔོན་དུ་མ་སོང་བའི་ཕྱིར་འོང་དེ། འབྲས་
བུ་ཐོད་རྒལ་བའི་ཕྱིར་འོང་གི་མཚན་ཉིད། ཕྱིར་འོང་གི་རྟོགས་པ་སྔོན་དུ་མ་སོང་བའི་
ཕྱིར་མི་འོང་དེ། འབྲས་བུ་ཐོད་རྒལ་བའི་ཕྱིར་མི་འོང་གི་མཚན་ཉིད། ཟེར་ན། ཕྱིར་
འོང་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། ཁ་ཅིག །
ཆགས་བྲལ་སྔོན་སོང་གི་ཕྱིར་འོང་ཡོད་ཟེར་བ་མི་འཐད་དེ། ཀུན་བཏུས་ཀྱི་དར་ཊཱིཀ་
ལས། འདི་ལ་ཡང་མཐོང་ལམ་གྱི་སྔོན་དུ་ཕལ་ཆེར་ལ་འདོད་ཆགས་དང་བྲལ་བ་དང༌།
སྒོམ་ལམ་གྱིས་ཐོབ་པ་གཉིས་ཡོད་ལ། སྔ་མ་ཆགས་བྲལ་སྔོན་སོང་དུ་འདོད་པ་ནི་ཧ་
ཅང་ཐལ་བའོ། །ཞེས་གསུངས་པའི་ཕྱིར། །
འབྲས་བུ་ཐོད་རྒལ་བ་དང་ཆགས་བྲལ་སྔོན་སོང་དོན་གཅིག་གམ་ཞེ་ན། ཁ་ཅིག་
གིས་དོན་མི་གཅིག་སྟེ། སྤང་བྱ་ཅིག་ཅར་བའི་ཉན་ཐོས་དགྲ་བཅོམ་པ་དེ་འབྲས་བུ་ཐོད་
རྒལ་བ་ཡིན་ཡང་ཆགས་བྲལ་སྔོན་སོང་མ་ཡིན་པའི་ཕྱིར། དང་པོ་གྲུབ་སྟེ། འབྲས་བུ་
བར་པ་གཉིས་མངོན་དུ་མ་བྱས་པར་དགྲ་བཅོམ་པའི་འབྲས་བུ་མངོན་དུ་བྱས་པའི་
འབྲས་གནས་ཡིན་པའི་ཕྱིར་ན་མ་ཁྱབ། དེ་བཞིན་དུ་འབྲས་བུ་ཐོད་རྒལ་བའི་ཕྱིར་འོང་
གི་རྟོགས་པ་སྔོན་དུ་སོང་བའི་ཕྱིར་མི་འོང་དེ་འབྲས་བུ་རིམ་གྱིས་པ་ཡིན་ཏེ། དེ་འབྲས་
བུ་བར་པ་གཉིས་རིམ་གྱིས་མངོན་དུ་བྱས་པའི་འབྲས་གནས་ཡིན་པའི་ཕྱིར་ཏེ། དེ་ལྟར་
མཛོད་ལས་གསུངས་པའི་ཕྱིར། ཞེས་ཟེར་ན། སྤང་བྱ་ཅིག་ཅར་བའི་རྒྱུན་ཞུགས་ཆོས་
ཅན། འབྲས་བུ་ཐོད་རྒལ་བ་ཡིན་པར་ཐལ། འབྲས་བུ་བར་པ་གཉིས་མངོན་དུ་མ་བྱས་
པར་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པའི་འབྲས་གནས་ཡིན་པའི་
ཕྱིར། ཁྱབ་པ་ཁས། །
གཞན་ཡང་། འབྲས་བུ་ཐོད་རྒལ་བའི་ཕྱིར་འོང་གི་(༩བ)རྟོགས་པ་སྔོན་དུ་སོང་
བའི་ཕྱིར་མི་འོང་དེ་འབྲས་བུ་རིམ་གྱིས་པའི་ཕྱིར་མི་འོང་ཡིན་པར་ཐལ། དེ་འབྲས་བུ་
- 358 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
རིམ་གྱིས་པ་ཡིན་པའི་ཕྱིར། འདོད་ན། འབྲས་བུ་ཐོད་རྒལ་བའི་ཕྱིར་འོང་གི་རྟོགས་པ་
སྔོན་དུ་སོང་བའི་ཕྱིར་མི་འོང་ཞུགས་པ་དེ་འབྲས་བུ་རིམ་གྱིས་པའི་ཕྱིར་མི་འོང་ཞུགས་
པ་ཡིན་པར་ཐལ་ལོ། །འདོད་མི་ནུས་ཏེ། འབྲས་བུ་རིམ་གྱིས་པའི་ཕྱིར་མི་འོང་ཞུགས་
པ་དང༌། འབྲས་བུ་ཐོད་རྒལ་བའི་ཕྱིར་མི་འོང་ཞུགས་པ་གང་རུང་མ་ཡིན་པའི་ཕྱིར།
གཞན་ཡང་། འབྲས་བུ་ཐོད་རྒལ་བའི་ཕྱིར་འོང་འབྲས་གནས་ཁྱད་པར་ཅན་ཆོས་ཅན།
འབྲས་བུ་རིམ་གྱིས་པ་ཡིན་པར་ཐལ། འབྲས་བུ་བར་པ་གཉིས་རིམ་གྱིས་མངོན་དུ་
བྱེད་པའི་འབྲས་གནས་ཡིན་པའི་ཕྱིར། ཁྱབ་པ་ཁས། གཞན་ཡང་། མཛོད་འགྲེལ་དོན་
གསལ་ལས། འབྲས་བུ་བཞི་མཐར་གྱིས་ཐོབ་པའི་ཕྱིར་དེ་སྐད་ཅེས་བཤད། ཅེས་
གསུངས་པ་མི་འཐད་པར་ཐལ། དམ་བཅའ་འཐད་པའི་ཕྱིར། དེས་ན་འབྲས་བུ་ཐོད་
རྒལ་བའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་དེ་འབྲས་བུ་ཐོད་རྒལ་བ་
དང་འབྲས་བུ་རིམ་གྱིས་པ་གང་རུང་མ་ཡིན་བྱས་པ་ལ། ཁོ་ན་རེ། དེ་དེ་གཉིས་གང་
རུང་མ་ཡིན་པའི་ཕྱིར་མི་འོང་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན།
འབྲས་བུ་ཐོད་རྒལ་བའི་ཕྱིར་འོང་འབྲས་གནས་ཁྱད་པར་ཅན་དེ་དེ་གཉིས་གང་རུང་མ་
ཡིན་པའི་ཕྱིར་མི་འོང་ཞུགས་པ་ཡིན་པར་ཐལ། འདོད་པའི་ཕྱིར་ན་མ་ཁྱབ། ཁ་ཅིག །
ཆགས་བྲལ་སྔོན་སོང་གི་ཕྱིར་འོང་ཡོད་དེ། འདོད་ཉོན་དྲུག་པ་ཕྱིར་འོང་ཞུགས་པའི་
སྤང་བྱའི་གཙོ་བོ་གང་ཞིག །མཐོང་ལམ་གྱི་སྔ་རོལ་ཏུ་དེ་སྤངས་པའི་ཕྱིར་འོང་ཡོད་པའི་
ཕྱིར་ན། མི་འཐད་དེ། ཆགས་བྲལ་སྔོན་སོང་ཞེས་པའི་ཆགས་པ་དེ་འདོད་པའི་འདོད་
ཆགས་ལ་བྱེད་རིགས་པའི་ཕྱིར་ཏེ། དམན་པ་ས་བརྒྱད་ཀྱི་ནང་ཚན་གྱི་འདོད་ཆགས་
དང་བྲལ་བའི་ས་ཡིན་ན་ཕྱིར་མི་འོང་གི་མངོན་རྟོགས་ཡིན་དགོས་པའི་ཕྱིར། །
ཁོ་ན་རེ། དེ་ཡོད་པར་ཐལ། མཐོང་ལམ་གྱི་སྔ་རོལ་ཏུ་འདོད་པའི་འདོད་ཆགས་
ལ་ཆགས་བྲལ་བྱས་པའི་ཕྱིར་འོང་ཡོད་པའི་ཕྱིར་ཏེ། དེའི་སྔ་རོལ་ཏུ་བསམ་གཏན་
- 359 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
(༡༠ན)གྱི་དངོས་གཞི་ཐོབ་པའི་དེ་ཡོད་པའི་ཕྱིར་ཏེ། དེའི་སྔ་རོལ་ཏུ་ཁམས་གོང་དུ་སྐྱེ་
བ་བླངས་པའི་དེ་ཡོད་པའི་ཕྱིར་ཏེ། དེའི་སྔ་རོལ་ཏུ་དེར་སྐྱེ་བ་ལེན་མྱོང་བའི་དེ་ཡོད་
པའི་ཕྱིར་ན་མ་ཁྱབ། ཁ་ཅིག །ཕྱིར་མི་འོང་གང་ཞིག་མཐོང་ལམ་གྱི་སྔ་རོལ་ཏུ་རང་གི་
སྤང་བྱའི་གཙོ་བོ་ལ་ཆགས་བྲལ་བྱས་པ་དེ། ཆགས་བྲལ་སྔོན་སོང་གི་ཕྱིར་མི་འོང་གི་
མཚན་ཉིད་ཟེར་ན། ཆགས་བྲལ་སྔོན་སོང་གི་ཕྱིར་མི་འོང་ཆོས་ཅན། མཚན་ཉིད་དེར་
ཐལ། མཚོན་བྱ་དེའི་ཕྱིར། འདོད་ན། དེའི་སྔ་རོལ་ཏུ་སྲིད་ཉོན་དགུ་པ་ལ་ཆགས་བྲལ་
བྱས་པར་ཐལ། འདོད་པ་གང་ཞིག །དེ་ཁྱོད་ཀྱི་སྤང་བྱའི་གཙོ་བོ་ཡིན་པའི་ཕྱིར། ཁ་
ཅིག །རེ་ཞིག་དེའི་སྔ་རོལ་ཏུ་ཐ་མའི་ཆ་མཐུན་ལྔ་ལ་ཆགས་བྲལ་བྱས་པ། དེའི་མཚན་
ཉིད་ཟེར་བ་མི་འཐད་དེ། དེའི་སྔ་རོལ་ཏུ་མཐོང་སྤང་ཀུན་སྦྱོར་གསུམ་ལ་ཆགས་བྲལ་
བྱས་པའི་དེ་མེད་པའི་ཕྱིར་ཏེ། དེ་འདྲའི་གང་ཟག་མེད་པའི་ཕྱིར།
རང་ལུགས་ནི། སྦྱོར་ལམ་སྟན་གཅིག་པའི་རྟོགས་པ་ཐོབ་པའི་ཉན་ཐོས་གང་
ཞིག །རྒྱུན་ཞུགས་ཀྱི་འབྲས་བུ་མངོན་དུ་མ་བྱས་པར་འབྲས་བུ་ཕྱི་མ་གསུམ་གང་རུང་
མངོན་དུ་བྱས་སམ་བྱེད་པར་འགྱུར་བ་གང་རུང་ཡང་ཡིན། ཁྱོད་ཡིན་པའམ་ཁྱོད་ཀྱི་
ནང་ཚན་དུ་གྱུར་པའི་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་འོང་དང་། ཕྱིར་
འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་དང་ཕྱིར་མི་འོང་གི་རྟོགས་པ་སྔོན་དུ་
སོང་བའི་དགྲ་བཅོམ་གང་རུང་མེད་པ་ཡང་ཡིན་པའི་གཞི་མཐུན་པར་དམིགས་པ།
འབྲས་བུ་ཐོད་རྒལ་བའི་ཉན་ཐོས་ཀྱི་དགེ་འདུན་གྱི་མཚན་ཉིད། དེ་གང་ཞིག །འབྲས་
བུ་བཞི་རིམ་གྱིས་མངོན་དུ་བྱེད་པར་འགྱུར་བ་དང་བྱས་པ་གང་རུང་གི་རིགས་ཅན།
འབྲས་བུ་རིམ་གྱིས་པའི་ཉན་ཐོས་ཀྱི་དགེ་འདུན་གྱི་མཚན་ཉིད་ཡིན་ནོ། །
༈ གཉིས་པ་སོ་སོར་བཤད་པ་ལ། རྒྱུན་ཞུགས་ཞུགས་གནས། ཕྱིར་འོང་ཞུགས་
གནས། ཕྱིར་མི་འོང་ཞུགས་གནས། དགྲ་བཅོམ་ཞུགས་གནས་བཤད་པ་དང་བཞི་ལས།
- 360 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
རྒྱུན་ཞུགས་ཞུགས་གནས་བཤད་པ།
དང་པོ་ལ་ཞུགས་པ་བཤད་པ་དང་། འབྲས་གནས་བཤད་པ་གཉིས། དང་པོ་ནི།
(༡༠བ)ཁ་ཅིག །ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་
བུ་ཐོབ་ཕྱིར་དུ་བརྩོན་བཞིན་པའི་གང་ཟག །རྒྱུན་ཞུགས་ཞུགས་པའི་མཚན་ཉིད་ཟེར་
ན། རྒྱུན་ཞུགས་ཡིན་ན། ཀུན་སྦྱོར་གསུམ་སྤངས་པས་ཁྱབ་པར་ཐལ། དམ་བཅའ་
འཐད་པའི་ཕྱིར། འདོད་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཆོས་ཅན།
དེར་ཐལ། དེའི་ཕྱིར། འདོད་ན། འཇིག་ལྟ་ཀུན་སྦྱོར་སྤངས་པར་ཐལ་ལོ། །འདོད་ན།
ལས་ཉོན་གྱི་དབང་གིས་འཁོར་བར་སྐྱེ་བ་མི་ལེན་པར་ཐལ་ལོ། །ཁྱབ་སྟེ། རྣམ་འགྲེལ་
ལས། ལྷན་ཅིག་བྱེད་པ་མ་སྤངས་ཕྱིར། །སྤངས་ནའང་སྲིད་པ་ག་ལ་ཡོད། །ཅེས་
གསུངས་པའི་ཕྱིར། །
ཁ་ཅིག །མཐོང་སྤང་ཀུན་སྦྱོར་གསུམ་སྤོང་ཕྱིར་དུ་བརྩོན་བཞིན་པའི་གང་ཟག །
དེའི་མཚན་ཉིད་ཟེར་ན། མི་འཐད་དེ། དེ་སྤོང་ཕྱིར་དུ་བརྩོན་བཞིན་པའི་ཉན་ཐོས་ཚོགས་
ལམ་པ་ཡོད་པའི་ཕྱིར་ཏེ། རྒྱུན་ཞུགས་ཀྱི་འབྲས་བུ་ཐོབ་པའི་ཕྱིར་དུ་བརྩོན་བཞིན་པའི་
དེ་ཡོད་པའི་ཕྱིར་ཏེ། ཐར་པ་ཐོབ་ཕྱིར་དུ་བརྩོན་བཞིན་པའི་དེ་ཡོད་པའི་ཕྱིར། །
ཁ་ཅིག །ཞུགས་པ་བཞིའི་ནང་ཚན་གང་ཞིག །འབྲས་བུ་ཕྱི་མ་གསུམ་པོ་གང་
རུང་ཐོབ་ཕྱིར་དུ་མི་བརྩོན་པར་རྒྱུན་ཞུགས་ཀྱི་འབྲས་བུ་ཐོབ་ཕྱིར་དུ་བརྩོན་པའི་གང་
ཟག །དེའི་མཚན་ཉིད་ཟེར་ན། རྒྱུན་ཞུགས་ཞུགས་པ་ཆོས་ཅན། འབྲས་བུ་ཕྱི་མ་
གསུམ་གང་རུང་ཐོབ་ཕྱིར་དུ་མི་བརྩོན་པར་ཐལ། རྒྱུན་ཞུགས་ཞུགས་པ་ཡིན་པའི་ཕྱིར།
འདོད་མི་ནུས་ཏེ། ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་བརྩོན་པའི་ཕྱིར་ཏེ།
ཉན་ཐོས་སློབ་པ་ཡིན་པའི་ཕྱིར། ཁ་ཅིག །རྒྱུན་ཞུགས་ཞུགས་པ་ཡིན་ན། འཕགས་པ་
- 361 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡིན་པས་ཁྱབ་ཟེར་བ་མི་འཐད་དེ། སྦྱོར་ལམ་སྟན་གཅིག་ལ་གནས་པའི་རྒྱུན་ཞུགས་
ཞུགས་པ་ཡོད་པའི་ཕྱིར་ཏེ། ཀུན་བཏུས་ལས། རྒྱུན་དུ་ཞུགས་པའི་འབྲས་བུ་ལ་ཞུགས་
པ་གང་ཞེ་ན། གང་ངེས་པར་འབྱེད་པ་ཆ་དང་མཐུན་པ་ལ་མཐོང་བའི་ལམ་གྱི་སེམས་
ཀྱི་སྐད་ཅིག་བཅོ་ལྔ་ལ་གནས་པའི་གང་ཟག་གོ །ཞེས་གསུངས་པའི་ཕྱིར་དང་། རྒྱལ་
པོ་སྲས་ལས། ངེས་(༡༡ན)པར་འབྱེད་པའི་ཆ་དང་མཐུན་པ་སྟན་གཅིག་པ་ནས། བཟུང་
སྟེ་དང་པོའི་འབྲས་བུ་མ་ཐོབ་ཀྱི་བར་དུའོ། །ཞེས་དང་། རྣམ་བཤད་ལས། ས་མཚམས་
སྦྱོར་ལམ་སྟན་གཅིག་པ་ནས་རྒྱུན་ཞུགས་ཀྱི་འབྲས་བུས་བསྡུས་པའི་རྣམ་གྲོལ་ལམ་
མ་ཐོབ་པ་ཚུན་ཆད་དོ། །ཞེས་དང་། བློ་གསལ་བགྲོད་པའི་ཐེམ་སྐས་ལས། དེ་ལྟར་
ལུགས་དེ་གཉིས་ཀ་འཐད་པ་ནི་མི་རིགས་ཏེ། དཔྱད་པར་བྱ་བའི་གཞི་རྒྱུན་ཞུགས་
ཞུགས་པ་གཅིག་པུའི་སྟེང་དུ་མི་མཐུན་པ་གཉིས་དམ་བཅས་པའི་ཕྱིར་རོ། །གཉིས་ཀ་
མི་འཐད་ན་གང་ངེས་པའི་དོན་དུ་འདོད་པར་བྱ་ཞེ་ན། ཇི་སྐད་བཤད་པའི་སྐྱོན་དུ་
འགྱུར་བའི་ཕྱིར་ཕྱོགས་དང་པོ་ནི་ཁས་མི་ལེན་ནོ། །དེ་ལྟར་ན་ཡང་ཀུན་ལས་བཏུས་ཀྱི་
ལུགས་དེ་ཁོ་ན་རྨ་མེད་པ་ཡིན་ཏེ། ཞེས་གསུངས་པའི་ཕྱིར། ཁོ་ན་རེ། དེ་དགོས་
པར་ཐལ། དེའི་མིང་ཅན་གྱི་བྱང་འཕགས་ཡིན་ན། དེ་ཡིན་དགོས་པའི་ཕྱིར་ན་མ་ཁྱབ།
རྟགས་གྲུབ་སྟེ། འཆད་པར་འགྱུར་བའི་ལམ་ཤེས་པ་ཉིད། ཅེས་གསུངས་པའི་ཕྱིར།
གཞན་ཡང་། དེ་དེ་ཡིན་པར་ཐལ། དེ་དགེ་འདུན་དཀོན་མཆོག་ཡིན་པའི་ཕྱིར་ཏེ། རྒྱུན་
ཞུགས་ཞུགས་པའི་མིང་ཅན་གྱི་བྱང་སེམས་དེ་དེ་ཡིན་པའི་ཕྱིར་ན་མ་ཁྱབ། དེར་ཐལ།
དགེ་འདུན་ལ་སངས་རྒྱས་དཀོན་མཆོག་གི་ཁོངས་སུ་གཏོགས་པ། ཞེས་པ་ནས། རང་
སངས་རྒྱས་དང་ལྷན་ཅིག་བརྒྱད་པོ། །ཞེས་གསུངས་པའི་ཕྱིར།
གཞན་ཡང་། དེ་ཡིན་ན། འཕགས་པ་ཡིན་དགོས་པར་ཐལ། དེ་འཕགས་པ་ཡིན་
པའི་ཕྱིར་ཏེ། དབུ་མ་འཇུག་པ་ལས། འདི་ནི་འཕགས་པ་བརྒྱད་པ་ཇི་ལྟ་དེ་ལྟར་ཉེ་བར་
- 362 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བསྟན། །ཞེས་གསུངས་པའི་ཕྱིར་ན་མ་ཁྱབ། རང་སངས་རྒྱས་ཡིན་ན། འཕགས་པ་ཡིན་
དགོས་པར་ཐལ། དེའི་མིང་ཅན་གྱི་བྱང་སེམས་ལ་དེ་དགོས་པའི་ཕྱིར། ཁྱབ་པ་ཁས།
དེར་ཐལ། དེའི་འོག་ཏུ། རང་སངས་རྒྱས་ཏེ་ཉི་ཤུའོ། །ཞེས་གསུངས་པའི་ཕྱིར། གཞན་
ཡང་། རང་སངས་རྒྱས་ཡིན་ན། དགེ་འདུན་དཀོན་མཆོག་ཡིན་དགོས་པར་ཐལ། དེའི་
མིང་ཅན་གྱི་བྱང་སེམས་ལ་དེ་དགོས་པའི་ཕྱིར། ཁྱབ་པ་(༡༡བ)ཁས། དེར་ཐལ། རང་
སངས་རྒྱས་དང་ལྷན་ཅིག་བརྒྱད་པོ། ཞེས་གསུངས་པའི་ཕྱིར། གཞན་ཡང་། ཡན་ལག་
བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་དང་བདེན་འཛིན་གྱི་གཞི་མཐུན་ཡོད་
པར་ཐལ། གཏི་མུག་རང་བཞིན་སྒྲིབ་ཕྱིར་ཀུན་རྫོབ་སྟེ། །ཞེས་གསུངས་པའི་ཕྱིར། །
ཁྱབ་ཁས། ཁོ་ན་རེ། དེ་ཡིན་ན། འཕགས་པ་ཡིན་དགོས་པར་ཐལ། དེའི་མངོན་
རྟོགས་ཡིན་ན། བརྒྱད་པའི་ས་ཡིན་དགོས་པའི་ཕྱིར་ཏེ། མདོ་ལས། རིགས་ཀྱི་ས་དང་།
བརྒྱད་པའི་ས་དང་། མཐོང་བའི་ས་དང་། ཞེས་གསུངས་པའི་ཕྱིར་ན། སྤང་བྱ་ཅིག་
ཅར་བའི་རྒྱུན་ཞུགས་ཞུགས་པའི་མཁྱེན་པ་ཆོས་ཅན། བརྒྱད་པའི་ས་ཡིན་པར་ཐལ།
རྒྱུན་ཞུགས་ཞུགས་པའི་མངོན་རྟོགས་ཡིན་པའི་ཕྱིར། ཁྱབ་པ་ཁས། འདོད་མི་ནུས་ཏེ།
དེ་ལ་བརྒྱད་པའི་སའི་སྒྲ་བཤད་མ་ཚང་བའི་ཕྱིར་ཏེ། གསེར་ཕྲེང་ལས། སྒྲ་བཤད་དང་
བསྟུན་ན་ཅིག་ཅར་བ་ལ་སྒྲའི་དོན་མེད། ཅེས་དང་། རྣམ་བཤད་ལས། མཐར་གྱིས་
པའི་འབྲས་བུ་དང་པོ་རྒྱུན་ཞུགས་ལ་ཞུགས་པའི་རྟོགས་པ་ཆོས་ཅན། བརྒྱད་པའི་ས་
ཡིན་ཏེ། ཞེས་དང༌། མཐར་གྱིས་པའི་རྒྱུན་ཞུགས་ཀྱི་རྟོགས་པ་ནི་ཆོས་ཅན། མཐོང་
བའི་ས་ཡིན་ཏེ། ཞེས་མཐར་གྱིས་པ་ཞེས་སྨོས་པ་ལ་དགོས་པ་ཡོད་པའི་ཕྱིར། ཁོ་ན་རེ།
སྦྱོར་ལམ་སྟན་གཅིག་པ་ལ་གནས་པའི་རྒྱུན་ཞུགས་ཞུགས་པའི་མངོན་རྟོགས་ཆོས་ཅན།
བརྒྱད་པའི་ས་མ་ཡིན་པར་ཐལ། རིགས་ཀྱི་ས་ཡིན་པའི་ཕྱིར། གནས་སྐབས་ཉན་ཐོས་
སུ་རིགས་ངེས་པའི་ཉན་ཐོས་ཀྱི་ཚོགས་ལམ་ཆོས་ཅན། རིགས་ཀྱི་ས་མ་ཡིན་པར་ཐལ།
- 363 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དཀར་པོ་རྣམ་པར་མཐོང་བའི་ས་ཡིན་པའི་ཕྱིར། ཁྱབ་པ་ཁས། དེར་ཐལ། ཆོས་ཅན་
དེའི་ཕྱིར། འདོད་མི་ནུས་ཏེ། གནས་སྐབས་ཉན་ཐོས་ཀྱིས་ཡང་དག་པར་བླངས་པ་
ལས་མི་འདའ་བའི་ཉན་ཐོས་སོ་སྐྱེའི་མཁྱེན་པ་ཡིན་པའི་ཕྱིར། ཁོ་ན་རེ། དགྲ་བཅོམ་
ཞུགས་པ་དང་སོ་སྐྱེའི་གཞི་མཐུན་ཡོད་པར་ཐལ། ཕྱིར་མི་འོང་ཞུགས་པ་དང་སོ་སྐྱེའི་
གཞི་མཐུན་ཡོད་པའི་ཕྱིར་ན་མ་ཁྱབ། དེར་ཐལ། ཕྱིར་འོང་ཞུགས་པ་(༡༢ན)དང་སོ་
སྐྱེའི་གཞི་མཐུན་ཡོད་པའི་ཕྱིར་ཏེ། རྒྱུན་ཞུགས་ཞུགས་པ་ལ་དེའི་ཕྱིར། ཁ་ཅིག་འདིར་
མ་ཁྱབ་ཟེར་ན། མི་འཐད་དེ། སྦྱོར་ལམ་སྟན་གཅིག་པ་ལ་གནས་པའི་འབྲས་བུ་ཐོད་
རྒལ་བའི་ཕྱིར་འོང་ཞུགས་པ་དང་དེ་འདྲ་བའི་ཕྱིར་མི་འོང་ཞུགས་པ་ཡོད་པའི་ཕྱིར་ཏེ།
རྣམ་བཤད་ལས། ཐོད་རྒལ་བའི་ཞུགས་པ་ནི་རྒྱུན་ཞུགས་ལྟར་ཏེ། ཞེས་གསུངས་པའི་
ཕྱིར། ཁོ་ན་རེ། རྣམ་གྲོལ་ལམ་ཐོབ་མ་མྱོང་བའི་རྒྱུན་ཞུགས་ཡོད་པར་ཐལ། བར་ཆད་
མེད་ལམ་ཐོབ་མ་མྱོང་བའི་རྒྱུན་ཞུགས་ཞུགས་པ་ཡོད་པའི་ཕྱིར་ན་མ་ཁྱབ། ཁ་ཅིག །
ཉན་ཐོས་ཀྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་རྒྱུན་ཞུགས་ཞུགས་པ་
མེད་དེ། ཉན་ཐོས་ཀྱི་མཐོང་ལམ་བཟོད་པ་བརྒྱད་ཅིག་ཅར་དུ་སྐྱེ་ཞིང་། དེའི་ཤེས་པ་
བརྒྱད་ཀྱང་ཅིག་ཅར་དུ་སྐྱེ་བའི་ཕྱིར། ཟེར་ན་མི་འཐད་དེ། ཉན་ཐོས་ཀྱི་མཐོང་ལམ་
ཤེས་པ་བརྒྱད་རིམ་ཅན་དུ་སྐྱེ་བའི་ཕྱིར། དེ་ལྟར་ཀུན་བཏུས་ལས་གསུངས་པའི་ཕྱིར།
ཁོ་ན་རེ། དེ་མི་འཐད་དེ། ཉན་ཐོས་ཀྱི་མཐོང་ལམ་རྣམ་གྲོལ་ལམ་ཡིན་ན། བདག་འཛིན་
ཀུན་བརྟགས་སྤངས་པས་ཁྱབ་པའི་ཕྱིར་ཏེ། ཉན་ཐོས་ཀྱི་མཐོང་ལམ་བར་ཆད་མེད་
ལམ་ཡིན་ན། དེའི་དངོས་གཉེན་ཡིན་དགོས་པའི་ཕྱིར་ཏེ། ཐེག་ཆེན་གྱི་མཐོང་ལམ་
བར་ཆད་མེད་ལམ་ཡིན་ན། བདེན་འཛིན་ཀུན་བརྟགས་ཀྱི་དངོས་གཉེན་ཡིན་དགོས་
པའི་ཕྱིར་ཟེར་ན་གཞན་དུ་འཆད་དོ། །ཉན་ཐོས་ཀྱི་མཐོང་ལམ་བཟོད་པ་བརྒྱད་རིམ་
ཅན་དུ་སྐྱེ་སྟེ། དང་པོར་སྡུག་བསྔལ་ཆོས་བཟོད། དེ་རྗེས་ཀུན་འབྱུང་ཆོས་བཟོད། དེ་
，
- 364 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
རྗེས་འགོག་པ་ཆོས་བཟོད། དེ་རྗེས་ལམ་ཆོས་བཟོད་སྐྱེ་བའི་ཕྱིར་ཏེ། གསུང་རབ་
ལས། དང་པོར་སྡུག་བསྔལ་བདེན་པ། དེ་རྗེས་ཀུན་འབྱུང་བདེན་པ། དེ་རྗེས་འགོག་
བདེན། དེ་རྗེས་ལམ་བདེན་བསྟན་པའི་ཕྱིར་ཁྱབ་སྟེ། རྣམ་བཤད་ལས། རྣལ་འབྱོར་
པའི་རྒྱུད་ལ་བདེན་པ་བཞི་ལ་དམིགས་པའི་མཐོང་ལམ་སྐྱེ་བ་ན་ཡང་གོ་རིམ་དེ་དག་
དང་མཐུན་པར་སྐྱེ་བ་ཡིན་ནོ། །ཞེས་གསུངས་པའི་ཕྱིར། གཞན་ཡང་། འདོད་པའི་
སས་བསྡུས་ཀྱི་མཐོང་སྤང་(༡༢བ)ཉོན་མོངས་སྤངས་པའི་གང་ཟག་ཡིན་ན། ཁམས་
གོང་གི་དེ་སྤངས་པས་ཁྱབ་པར་ཐལ། དམ་བཅའ་དེ་འཐད་པའི་ཕྱིར། འདོད་ན།
འདོད་པའི་སས་བསྡུས་ཀྱི་སྒོམ་སྤང་ཉོན་མོང་སྤངས་པའི་གང་ཟག་ཡིན་ན། ཁམས་
གོང་གི་དེ་སྤངས་པའི་གང་ཟག་ཡིན་དགོས་པར་ཐལ་ལོ། །འདོད་ན། འབྲས་བུ་རིམ་
གྱིས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། དེར་ཐལ། འདོད་ཉོན་མ་ལུས་
པར་སྤངས་པའི་གང་ཟག་ཡིན་པའི་ཕྱིར་ཏེ། ཆོས་ཅན་དེའི་ཕྱིར། འདོད་ན། དགྲ་
བཅོམ་འབྲས་གནས་ཡིན་པར་ཐལ། འདོད་པའི་ཕྱིར། ཁོ་ན་རེ། ཉན་ཐོས་ཀྱི་མཐོང་
ལམ་སྡུག་བསྔལ་ཆོས་ཤེས་ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་
པ་ཡོད་པར་ཐལ། དེ་ལ་གནས་པའི་རྒྱུན་ཞུགས་ཞུགས་པ་ཡོད་པའི་ཕྱིར། འདོད་ན།
དེ་དགེ་སྦྱོང་ཚུལ་གྱི་འབྲས་བུ་ལ་གནས་པར་ཐལ། དེའི་རྒྱུད་ཀྱི་མཐོང་ལམ་སྡུག་
བསྔལ་ཆོས་ཤེས་དེ་དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། འདོད་ན། དེ་འབྲས་
གནས་ཡིན་པར་ཐལ་ལོ། །འདོད་ན། དེ་ཕྱིར་མི་འོང་འབྲས་གནས་ཡིན་པར་ཐལ། །
འདོད་ཉོན་དགུ་པ་སྤངས་པའི་ཉན་ཐོས་སློབ་པའི་འབྲས་གནས་ཡིན་པའི་ཕྱིར་ན་མ་
ཁྱབ། ཁ་ཅིག །ཀུན་སྦྱོར་གསུམ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་
བུ་ལ་གནས་པའི་གང་ཟག །དེའི་མཚན་ཉིད་ཟེར་ན། ངེས་པའི་རྒྱུན་ཞུགས་སྲིད་པ་
ལན་བདུན་པ་བ་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། འདོད་མི་ནུས་
- 365 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཏེ། གོང་དུ་བཀག་ཟིན། ཁ་ཅིག །མཐོང་སྤང་ཀུན་སྦྱོར་གསུམ་སྤངས་པས་རབ་ཏུ་ཕྱེ་
བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག །དེའི་མཚན་ཉིད་ཟེར་ན།
འདོད་ཉོན་བརྒྱད་པ་སྤངས་པའི་རྒྱུན་ཞུགས་ཆོས་ཅན། མཚན་ཉིད་དེར་ཐལ། མཚོན་
བྱ་དེའི་ཕྱིར། དེར་ཐལ། དེ་ཡོད་པའི་ཕྱིར། འདོད་ཉོན་དགུ་པའི་དངོས་གཉེན་ལ་
གནས་པའི་སྤང་བྱ་ཅིག་ཅར་བའི་རྒྱུན་ཞུགས་ཡོད་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། གཞན་ཡང་། འདོད་ཉོན་ལྔ་པ་སྤངས་པའི་རྒྱུན་(༡༣ན)ཞུགས་ཆོས་
ཅན། མཚན་ཉིད་དེར་ཐལ། རྒྱུན་ཞུགས་ཡིན་པའི་ཕྱིར། རྟགས་གྲུབ་སྟེ། དེ་ཡོད་པའི་
ཕྱིར་ཏེ། འདོད་ཉོན་དྲུག་པའི་དངོས་གཉེན་ལ་གནས་པའི་དེ་ཡོད་པའི་ཕྱིར། འདོད་ན།
ཁྱོད་ཀྱིས་སྤངས་པའི་སྒོམ་སྤང་མེད་པར་ཐལ་ལོ། །གཞན་ཡང་། ལམ་རྗེས་ཤེས་ལ་
གནས་པའི་རྒྱུན་ཞུགས་ཆོས་ཅན། མཚན་ཉིད་དེར་ཐལ། རྒྱུན་ཞུགས་ཡིན་པའི་ཕྱིར།
འདོད་ན། ཉན་ཐོས་ཀྱི་མཐོང་ལམ་རྗེས་ཤེས་དེ་མཐོང་སྤང་ཀུན་སྦྱོར་གསུམ་སྤངས་
པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཡིན་པར་ཐལ་ལོ། །འདོད་ན། དེ་ཆོས་
ཅན། ཁྱོད་ལ་གནས་པའི་གང་ཟག་ཡིན་ན། མཐོང་སྤང་ཀུན་སྦྱོར་གསུམ་སྤངས་པས་
རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་ཡིན་དགོས་པར་
ཐལ། ཁྱོད་དེ་ཡིན་པའི་ཕྱིར། འདོད་ན། ལམ་རྗེས་ཤེས་ལ་གནས་པའི་ཕྱིར་མི་འོང་
ཆོས་ཅན། དེར་ཐལ། དེའི་ཕྱིར། ཁ་ཅིག །རྒྱུན་ཞུགས་གང་ཞིག །ཁམས་གསུམ་གྱི་
སྒོམ་སྤང་ཉོན་མོངས་དགུ་ཅིག་ཅར་དུ་སྤོང་བ། སྤང་བྱ་ཅིག་ཅར་བའི་རྒྱུན་ཞུགས་ཀྱི་
མཚན་ཉིད་ཡིན་ཟེར་ན། ཉན་ཐོས་ཀྱི་སྒོམ་ལམ་མ་ཐོབ་པར་ཐེག་ཆེན་ལམ་དུ་འཇུག་
པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཆོས་ཅན། མཚོན་བྱ་དེར་ཐལ། མཚན་
ཉིད་དེའི་ཕྱིར། རྟགས་གྲུབ་སྟེ། དེས་དེ་དགུ་པོ་དེ་ཐེག་ཆེན་ལམ་དུ་ཅིག་ཅར་དུ་སྤོང་
བའི་ཕྱིར། ཁོ་ན་རེ། སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་དང་དེ་འདྲ་བའི་དགྲ་
- 366 -



09
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བཅོམ་ཞུགས་པ་མེད་དེ། སྤང་བྱ་ཅིག་ཅར་བའི་ཉན་ཐོས་ལ་སྤང་བྱ་ཅིག་ཅར་བའི་རྒྱུན་
ཞུགས་འབྲས་གནས་དང༌། དེ་འདྲ་བའི་དགྲ་བཅོམ་འབྲས་གནས་གཉིས་སུ་གྲངས་
ངེས་པའི་ཕྱིར་ཏེ། ཀུན་བཏུས་ལས། འདི་ནི་རྒྱུན་དུ་ཞུགས་པའི་འབྲས་བུ་དང་དགྲ་
བཅོམ་པའི་འབྲས་བུ་དང་འབྲས་བུ་གཉིས་ལ་གདགས་སོ། །ཞེས་གསུངས་པའི་ཕྱིར་ན་
མ་ཁྱབ་སྟེ། དེ་འདྲ་བའི་འབྲས་གནས་ལ་དེ་གཉིས་སུ་གྲངས་ངེས་པའི་དོན་ཡིན་པའི་
ཕྱིར། དེ་ལྟར་མ་ཡིན་ན་སྤང་བྱ་ཅིག་ཅར་བའི་རྒྱུན་ཞུགས་(༡༣བ)ཞུགས་པ་ཡོད་
པར་ཐལ། སྤང་བྱ་ཅིག་ཅར་བའི་རྒྱུན་ཞུགས་དེ་རང་གི་ཞུགས་ལམ་སྔོན་དུ་སོང་བ་
ཡིན་པའི་ཕྱིར་ཏེ། དེ་འདྲ་བའི་རྒྱུན་ཞུགས་ཀྱི་འབྲས་བུ་དེ་རྒྱུ་མཚན་རྣམ་པ་ལྔ་ཚང་བའི་
དགེ་སྦྱོང་ཚུལ་གྱི་འབྲས་བུ་ཡིན་པའི་ཕྱིར། ཁོ་ན་རེ། སྤང་བྱ་ཅིག་ཅར་བའི་རྒྱུན་ཞུགས་
ཀྱི་ཞུགས་པ་ཡོད་ན་སྤང་བྱ་ཅིག་ཅར་བའི་རྒྱུན་ཞུགས་ཞུགས་པ་ཡོད་དགོས་པར་ཐལ།
དེ་ཡོད་པའི་ཕྱིར། འདོད་ན། མཐོང་སྤང་ཀུན་སྦྱོར་གསུམ་སྤངས་པའི་རྒྱུན་ཞུགས་
ཞུགས་པ་ཡོད་པར་ཐལ། དེ་འདྲ་བའི་རྒྱུན་ཞུགས་ཀྱི་ཞུགས་པ་ཡོད་པའི་ཕྱིར་ན་མི་
མཚུངས་ཏེ། གསལ་བ་ཁྱོད་རང་ལ་དེར་ཐལ། སྤང་བྱ་རིམ་གྱིས་པའི་རྒྱུན་ཞུགས་ཀྱི་
ཞུགས་པ་ཡོད་ན་སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་ཡོད་དགོས་པའི་ཕྱིར།
ཁྱབ་པ་ཁས། དེར་ཐལ། དེའི་རྒྱུན་ཞུགས་ཞུགས་པ་ཡོད་པའི་ཕྱིར། གཞན་ཡང་། དེ་
ཡོད་པར་ཐལ། རྣམ་བཤད་ལས། དབྱེ་བ་འདི་ནི་མཐར་གྱིས་པ་དང་ཅིག་ཅར་བའི་
དགྲ་བཅོམ་ཞུགས་པ་གཉིས་སོ། །ཞེས་གསུངས་པའི་ཕྱིར། ཁོ་ན་རེ། སྐྱོན་མེད་དེ།
སྤང་བྱ་ཅིག་ཅར་བའི་དགྲ་བཅོམ་ཞུགས་པ་ཡོད་ཀྱང་དེ་འདྲ་བའི་རྒྱུན་ཞུགས་ཞུགས་
པ་མེད་པའི་ཕྱིར་ཟེར་ན། སྤང་བྱ་ཅིག་ཅར་བའི་ཞུགས་པ་ཡིན་ན། དགྲ་བཅོམ་ཞུགས་
པ་ཡིན་དགོས་པར་ཐལ། དམ་བཅའ་འཐད་པའི་ཕྱིར། འདོད་ན། སྤང་བྱ་ཅིག་ཅར་བ་
ཆོས་ཅན། ཁྱོད་དགྲ་བཅོམ་འབྲས་གནས་ཡིན་པར་ཐལ། ཆོས་ཅན་དེ་དང་གཅིག་གང་
- 367 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞིག །ཁྱོད་ཀྱི་ཞུགས་པ་དེ་དགྲ་བཅོམ་ཞུགས་པ་ཡིན་པའི་ཕྱིར། གཞན་ཡང་། རྒྱུན་
ཞུགས་ཞུགས་པ་ཡིན་ན། སྤང་བྱ་རིམ་གྱིས་པའི་རྒྱུན་ཞུགས་ཞུགས་པ་ཡིན་དགོས་
པར་ཐལ། སྤང་བྱ་ཅིག་ཅར་བའི་དེ་མེད་པའི་ཕྱིར། འདོད་ན། སྤང་བྱ་ཅིག་ཅར་བའི་
རྒྱུན་ཞུགས་ཀྱི་འབྲས་བུ་མངོན་དུ་བྱེད་ཁ་མའི་རྒྱུན་ཞུགས་ཞུགས་པ་ཆོས་ཅན། དེར་
ཐལ། དེའི་ཕྱིར། རྟགས་སླ། ཁ་ཅིག །སྦྱོར་ལམ་སྟན་གཅིག་པའི་རྟོགས་པ་སྔོན་དུ་
སོང་བའི་རྒྱུན་ཞུགས་གང་ཞིག །ཁམས་གསུམ་གྱི་སྒོམ་སྤང་ཉོན་མོངས་(༡༤ན)ཆུང་ངུ་
དགུ་རིམ་གྱིས་སྤོང་བ། སྤང་བྱ་རིམ་གྱིས་པའི་རྒྱུན་ཞུགས་ཀྱི་མཚན་ཉིད། དེ་ལ་དབྱེ་
ན། རྒྱུན་ཞུགས་སྲིད་པ་ལན་བདུན་པ་དང་རྒྱུན་ཞུགས་རིགས་སྐྱེ་གཉིས་སུ་གྲངས་ངེས་
ཟེར་ན། ཉན་ཐོས་ཀྱི་སྒོམ་ལམ་མ་ཐོབ་པར་ཐེག་ཆེན་ལམ་དུ་འཇུག་པར་ངེས་པའི་
སྤང་བྱ་རིམ་གྱིས་པའི་རྒྱུན་ཞུགས་ཆོས་ཅན། ཟུར་གཉིས་པ་དེར་ཐལ། མཚོན་བྱ་དེའི་
ཕྱིར། རྟགས་གྲུབ་སྟེ། དེ་ཡོད་པའི་ཕྱིར་ཏེ། གནས་སྐབས་ཉན་ཐོས་སུ་རིགས་མ་ངེས་
པའི་རྒྱུན་ཞུགས་ཡོད་པའི་ཕྱིར་ཏེ། མདོ་སྡེའི་རྒྱན་ལས། ཉན་ཐོས་མ་ངེས་རྣམ་གཉིས་
ཏེ། །ཐེག་དོན་མཐོང་དང་མ་མཐོང་དག །དོན་མཐོང་འདོད་ཆགས་བྲལ་བ་དང༌། །
འདོད་ཆགས་བྲལ་མིན་འདིར་དམན་པའོ། །ཞེས་གསུངས་པའི་ཕྱིར། འདོད་མི་ནུས་
ཏེ། དེ་དགུ་ཅིག་ཅར་དུ་སྤོང་བའི་ཕྱིར་ཏེ། དེ་དགུ་ཐེག་ཆེན་ལམ་དུ་ཅིག་ཅར་དུ་སྤོང་
བའི་ཕྱིར། གཞན་ཡང་། དེ་ལ་དེ་གཉིས་སུ་གྲངས་མ་ངེས་པར་ཐལ། གཟུགས་སུ་ཉེར་
འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་ཡོད། དེ་ཡིན་
ན། དེ་གཉིས་གང་རུང་མ་ཡིན་དགོས་པའི་ཕྱིར། དང་པོ་གྲུབ་སྟེ། གཟུགས་སུ་ཉེར་
འགྲོའི་འབྲས་བུ་རིམ་གྱིས་པའི་ཕྱིར་མི་འོང་ཡོད་པའི་ཕྱིར་ཏེ། གསེར་ཕྲེང་ལས། མཐར་
གྱིས་པ་ལ་དབྱེ་བ་འདི་དག་རུང་བར་ནི་ཤིན་ཏུ་གྲགས་སོ། །ཞེས་གསུངས་པའི་ཕྱིར།
གཉིས་པ་གྲུབ་སྟེ། དེ་གང་རུང་ཡིན་ན། འདོད་པར་འཕགས་ལམ་སྐྱེ་བ་རྒྱུད་མར་
- 368 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བསྟེན་པས་ཁྱབ། འདོད་པར་འཕགས་ལམ་སྐྱེ་བ་རྒྱུད་མར་བསྟེན་པའི་འཕགས་པ་
ཁམས་གོང་མར་སྐྱེ་བ་ལེན་པ་མེད་པའི་ཕྱིར་ཏེ། མཛོད་ལས། འདོད་པར་ཚེ་ཡོངས་
གྱུར་པའི་འཕགས། །ཁམས་གཞན་དུ་ནི་འགྲོ་བ་མེད། །ཅེས་གསུངས་པའི་ཕྱིར།
གཞན་ཡང་། དེ་ལྟར་གྲངས་མ་ངེས་པར་ཐལ། ཚེ་དེ་ལ་དགྲ་བཅོམ་པའི་འབྲས་བུ་
མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཡོད། དེ་ཡིན་ན། དེ་
གཉིས་གང་རུང་མ་ཡིན་དགོས་པའི་ཕྱིར། གཉིས་པ་གྲུབ་སྟེ། དེ་གཉིས་གང་རུང་ཡིན་
ན། འདོད་པར་(༡༤བ)ལས་ཉོན་གྱིས་སྐྱེ་བ་ལེན་པས་ཁྱབ་པའི་ཕྱིར། གཞན་ཡང་།
དེ་ལ་དེར་མ་ངེས་པར་ཐལ། མཐོང་ལམ་གྱི་སྔ་རོལ་ཏུ་འདོད་ཉོན་ལྔ་པ་སྤངས་པའི་
སྤང་བྱ་རིམ་གྱིས་པའི་རྒྱུན་ཞུགས་ཡོད། དེ་དེ་གཉིས་གང་རུང་མ་ཡིན་པའི་ཕྱིར། དང་
པོ་གྲུབ་སྟེ། མཛོད་ལས། རྣམ་ལྔའི་བར་བཅོམ། ཞེས་གསུངས་པའི་ཕྱིར། གཉིས་པ་
མ་གྲུབ་ན། དེ་ཆོས་ཅན། རྒྱུན་ཞུགས་སྲིད་པ་ལན་བདུན་པ་བ་མ་ཡིན་ཏེ། ཁྱོད་ཀྱིས་
འདོད་ཉོན་དང་པོ་སྤངས་པའི་ཕྱིར། གཉིས་པ་མ་ཡིན་ཏེ། ཁྱོད་ཀྱིས་འདོད་ཉོན་ལྔ་
སྤངས་པའི་ཕྱིར། ཁ་ཅིག །སྤང་བྱ་རིམ་གྱིས་པའི་རྒྱུན་ཞུགས་མཐོང་ཆོས་ཞི་ཡོད་ཟེར་
ན། འབྲས་གནས་གཞན་གྱིས་བར་མ་ཆོད་པར་མཐོང་ལམ་ཐོབ་པའི་ཚེ་དེ་ལ་ཉན་ཐོས་
དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་རྒྱུན་
ཞུགས་ཡོད་པར་ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། སྤང་བྱ་རིམ་
གྱིས་པའི་རྒྱུན་ཞུགས་ཀྱིས་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པ་ལ་འབྲས་
བུ་བར་པ་གཉིས་བརྒྱུད་དགོས་པའི་ཕྱིར་ཏེ། དེ་ཡིན་ན། འབྲས་བུ་རིམ་གྱིས་པ་ཡིན་
དགོས་པའི་ཕྱིར། ཁོ་ན་རེ། དམ་བཅའ་དེ་འཐད་དེ། མཐོང་ལམ་ཐོབ་པའི་ཚེ་དེ་ལ་
ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་སྤང་བྱ་རིམ་གྱིས་པའི་
རྒྱུན་ཞུགས་ཡོད་པའི་ཕྱིར་ན་མ་ཁྱབ། དེ་ལ་ཁྱབ་པ་ཡོད་དེ། མཐོང་ལམ་ཐོབ་པའི་ཚེ་
- 369 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དེ་ལ་ཉན་ཐོས་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པའི་ཕྱིར་མི་འོང་
ཡིན་ན། ཕྱིར་མི་འོང་མཐོང་ཆོས་ཞི་ཡིན་དགོས་པའི་ཕྱིར་ན་མ་ཁྱབ་བོ། །འོ་ན།
གཟུགས་སུ་ཉེར་འགྲོའི་རྒྱུན་ཞུགས་ཡོད་པར་ཐལ། གཟུགས་ཁམས་སུ་ལས་ཉོན་གྱིས་
སྐྱེ་བ་ལེན་པའི་རྒྱུན་ཞུགས་ཡོད་པའི་ཕྱིར། ཁྱབ་པ་ཁས། ཁ་ཅིག །ཕྱིར་འོང་མཐོང་
ཆོས་ཞི་ཡོད་ཟེར་ན། འབྲས་གནས་གཞན་གྱིས་བར་མ་ཆོད་པར་མཐོང་ལམ་ཐོབ་པའི་
ཚེ་དེ་ལ་མྱང་འདས་མངོན་དུ་བྱེད་པར་ངེས་པའི་ཕྱིར་འོང་ཡོད་པར་ཐལ། དམ་བཅའ་
དེ་འཐད་པའི་ཕྱིར། འདོད་མི་ནུས་ཏེ། ཕྱིར་འོང་(༡༥ན)གིས་མྱང་འདས་མངོན་དུ་བྱེད་
པ་ལ་ཕྱིར་མི་འོང་གི་འབྲས་བུ་ཐོབ་དགོས་པའི་ཕྱིར། ཁ་ཅིག །རྒྱུན་ཞུགས་ཀྱི་འབྲས་
བུ་ཐོབ་ལ་མ་ཉམས་པའི་གང་ཟག །རྒྱུན་ཞུགས་འབྲས་གནས་ཀྱི་མཚན་ཉིད་ཟེར་ན།
ཉན་ཐོས་ཚོགས་ལམ་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། མ་
གྲུབ་ན། དེར་ཐལ། དེ་ཐོབ་ལ་ཉམས་པའི་གང་ཟག་དང༌། དེ་ཐོབ་ལ་མ་ཉམས་པའི་
གང་ཟག་གང་རུང་གང་ཞིག །ཕྱི་མ་མ་ཡིན་པའི་ཕྱིར། དང་པོ་མ་གྲུབ་ན། དེས་དེ་ཐོབ་
པར་ཐལ། མ་གྲུབ་པ་དེའི་ཕྱིར། ཁ་ཅིག །དེ་འདྲ་བའི་འཕགས་པ། དེའི་མཚན་ཉིད་ཟེར་
ན། རྒྱུན་ཞུགས་ཀྱི་འབྲས་བུ་ཐོབ་པའི་འཕགས་པ་ཆོས་ཅན། མཚོན་བྱ་དེར་ཐལ།
མཚན་ཉིད་དེའི་ཕྱིར། དེ་ཐོབ་པའི་འཕགས་པ་གང་ཞིག །དེ་མ་བཏང་བའི་ཕྱིར།
གཞན་ཡང་། དམན་ལམ་སྔོན་དུ་མ་སོང་བའི་བྱང་སེམས་མཐོང་ལམ་པ་ཆོས་ཅན།
མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག །སྤང་བྱ་རིམ་གྱིས་པའི་རྒྱུན་
ཞུགས་ལ་དབང་པོའི་སྒོ་ནས་དབྱེ་ན། སྤང་བྱ་རིམ་གྱིས་པའི་རྒྱུན་ཞུགས་དད་མོས་པ་
དང་དེ་མཐོང་ཐོབ་པ་གཉིས་ཡོད། སྦྱོར་བའི་སྒོ་ནས་ཙམ་ཁྱད་གཉིས་ཡོད། སྐྱེ་བ་ལེན་
ཚུལ་གྱི་སྒོ་ནས་རྒྱུན་ཞུགས་སྲིད་པ་ལན་བདུན་པ་བ་དང་དེ་རིགས་ནས་རིགས་སྐྱེ་
གཉིས་ཡོད། སྤང་བྱ་རིམ་གྱིས་པའི་རྒྱུན་ཞུགས་གང་ཞིག །རང་གི་གོང་མའི་འབྲས་
- 370 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བུ་ཐོབ་ཕྱིར་དུ་མི་བརྩོན་པ། སྤང་བྱ་རིམ་གྱིས་པའི་རྒྱུན་ཞུགས་འབྲས་གནས་ཙམ་པོ་
པའི་མཚན་ཉིད། དེ་གང་ཞིག །དེའི་ཕྱིར་དུ་བརྩོན་པ་དེ། དེ་ཁྱད་པར་ཅན་གྱི་མཚན་
ཉིད་ཟེར་ན། མི་འཐད་དེ། དེ་ཐོབ་ཕྱིར་དུ་བརྩོན་པའི་དེ་འདྲ་བའི་རྒྱུན་ཞུགས་འབྲས་
གནས་ཙམ་པོ་བ་ཡོད་པའི་ཕྱིར་ཏེ། ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་
བརྩོན་པའི་དེ་ཡོད་པའི་ཕྱིར། ཁ་ཅིག །དེ་གང་ཞིག །རང་གི་གོང་མའི་འབྲས་བུ་ཐོབ་
ཕྱིར་དུ་བརྩོན་པའི་བར་ཆད་མེད་ལམ་ལ་མི་གནས་པ། དང་པོའི་མཚན་ཉིད། དེ་གང་
ཞིག །དེའི་ཕྱིར་དུ་བརྩོན་པའི་བར་ཆད་མེད་ལམ་ལ་གནས་པ། (༡༥བ)གཉིས་པའི་
མཚན་ཉིད་ཟེར་ན། ཕྱིར་འོང་འབྲས་གནས་ཁྱད་པར་ཅན་ཡིན་ན། རང་གི་གོང་མའི་
འབྲས་བུ་ཐོབ་ཕྱིར་དུ་བརྩོན་པའི་བར་ཆད་མེད་ལམ་ལ་གནས་པས་ཁྱབ་པར་ཐལ།
མཚན་ཉིད་ཕྱི་མ་འཐད་པའི་ཕྱིར། འདོད་ན། འདོད་ཉོན་བརྒྱད་པ་སྤངས་དགུ་པ་མ་
སྤངས་པའི་ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་ཆོས་
ཅན། དེར་ཐལ། དེའི་ཕྱིར། ཆོས་ཅན་དེ་ཡོད་པའི་ཕྱིར། འདོད་ན། འདོད་ཉོན་དགུ་
པའི་དངོས་གཉེན་བར་ཆད་མེད་ལམ་ལ་གནས་པར་ཐལ། འདོད་པ་གང་ཞིག །དེ་
བརྒྱད་པ་སྤངས་པའི་ཕྱིར་འོང་ཡིན་པའི་ཕྱིར། འདོད་ན། ཚེ་དེ་ལ་འདོད་ཉོན་དགུ་པ་
ངེས་པར་སྤོང་བར་ཐལ། འདོད་པའི་ཕྱིར། འདོད་པར་ལས་ཉོན་གྱིས་སྐྱེ་བ་མི་ལེན་
པར་ཐལ་ལོ། །གཞན་ཡང་། འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་དགུ་
པའི་དངོས་གཉེན་བར་ཆད་མེད་ལམ་ལ་གནས་པའི་ཕྱིར་འོང་ཆོས་ཅན། དེར་ཐལ།
དེའི་ཕྱིར། དེ་ཡོད་པའི་ཕྱིར། འདོད་ན། འཇིག་རྟེན་ལས་འདས་པའི་ལམ་ལ་གནས་
པར་ཐལ། འདོད་པའི་ཕྱིར། འདོད་མི་ནུས་ཏེ། འཇིག་རྟེན་པའི་བར་ཆད་མེད་ལམ་ལ་
གནས་པའི་ཕྱིར། ཁ་ཅིག །རྟོགས་པའི་ཁྱད་པར་རྒྱུན་ཞུགས་ཀྱི་འབྲས་བུ་ལ་གནས་པ།
སྤང་བྱའི་ཁྱད་པར་འདོད་པའི་སྒོམ་སྤང་ཉོན་མོངས་གཅིག་ཀྱང་མ་སྤངས་པ། སྐྱེ་བ་
-371-



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ལེན་ཚུལ་གྱི་ཁྱད་པར་འདོད་པར་རིགས་མཐུན་གྱི་སྐྱེ་སྲིད་བདུན་ལེན་པར་ངེས་པ།
རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད་ཟེར་བ་མི་འཐད་དེ། རྒྱུན་ཞུགས་
སྲིད་པ་ལན་བདུན་པ་བ་ཡིན་ན། འདོད་པར་རིགས་མཐུན་གྱི་སྐྱེ་སྲིད་བདུན་ལེན་པས་
མ་ཁྱབ། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་འགྲོ་ཡིན་
ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་པས་མ་ཁྱབ་པའི་ཕྱིར། རྟགས་
གཉིས་ཀ་གྲུབ་སྟེ། མཛོད་འགྲེལ་ལས། གོང་དུ་འཕོ་བ་དེ་དག་བར་སྐབས་སུ་ཡང་
ཡོངས་སུ་མྱ་ངན་ལས་འདའ་རུང་བར་བལྟའོ། །འོག་མིན་དང་སྲིད་པའི་རྩེ་མོའི་མཐར་
ཐུག་པ་ཉིད་ནི་ཕན་ཆད་དུ་འགྲོ་བ་མེད་པའི་ཕྱིར་ཏེ། དཔེར་ན་རྒྱུན་ཞུགས་ཞུགས་པ་
མཆོག་ཏུ་ཐོགས་ན་ལན་བདུན་(༡༦ན)པ་ཉིད་བཞིན་ནོ། །ཞེས་གསུངས་པའི་ཕྱིར། ཁ་
ཅིག །དེ་ངེས་པའི་རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད་ཡིན་ཟེར་ན།
ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཚེ་འཕོས་ནས་འདོད་པའི་བར་སྲིད་ལ་
གནས་པའི་རྒྱུན་ཞུགས་ཆོས་ཅན། མཚན་ཉིད་དེའི་ཕྱིར། འདོད་ན། རྒྱུན་ཞུགས་ཀྱི་
འབྲས་བུ་གསར་དུ་ཐོབ་མ་ཐག་པའི་གང་ཟག་ཏུ་ཐལ། འདོད་པའི་ཕྱིར། འདོད་མི་
ནུས་ཏེ། ཆོས་ཅན་དེའི་ཕྱིར། ཁ་ཅིག །རྒྱུན་ཞུགས་གང་ཞིག །རང་དང་རྒྱུད་གཅིག་ཏུ་
གྱུར་པའི་རྒྱུན་ཞུགས་ཀྱི་རྟེན་ལ་འདོད་པར་ལས་ཉོན་གྱི་དབང་གིས་སྲིད་པ་ཉི་ཤུ་རྩ་
བརྒྱད་ལེན་པར་ངེས་པ། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་མཚན་ཉིད།
དེ་གང་ཞིག །དེ་ལྟར་མ་ངེས་པ། མ་ངེས་པའི་རྒྱུན་ཞུགས་སྲིད་པ་ལན་བདུན་པ་བའི་
མཚན་ཉིད་ཟེར་ན། མཚན་ཉིད་དང་པོ་མི་འཐད་པར་ཐལ། ངེས་པའི་རྒྱུན་ཞུགས་སྲིད་
པ་ལན་བདུན་པ་བ་ཡིན་ན། རྒྱུན་ཞུགས་ཀྱི་རྟེན་ལ་སྲིད་པ་ལན་ཉི་ཤུ་རྩ་བརྒྱད་ལེན་
པས་མ་ཁྱབ་པའི་ཕྱིར་ཏེ། སྐྱེ་སྲིད་བཅུ་གསུམ་པའི་རྟེན་ལ་ཕྱིར་འོང་གི་འབྲས་བུ་མངོན་
དུ་བྱེད་པར་ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པའི་ཕྱིར། མ་གྲུབ་ན།
- 372 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་སོང་བའི་ཕྱིར་འོང་ཡིན་
ན། འདོད་པར་ལས་ཉོན་གྱི་དབང་གིས་སྐྱེ་བ་མི་ལེན་པས་ཁྱབ་པར་ཐལ། མ་གྲུབ་པ་
དེའི་ཕྱིར། འདོད་ན། ཕྱིར་འོང་ལ་དེས་ཁྱབ་པར་ཐལ་ལོ། །གཞན་ཡང་། ངེས་པའི་
རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་སོང་བའི་འདོད་པར་རིགས་
མཐུན་གྱི་སྐྱེ་སྲིད་གཉིས་བླངས་ཟིན་པའི་རྒྱུན་ཞུགས་དེ་མ་ངེས་པའི་རྒྱུན་ཞུགས་སྲིད་
པ་ལན་བདུན་པ་བ་ཡིན་པར་ཐལ། མཚན་ཉིད་དེའི་ཕྱིར། འདོད་ན། ཁྱོད་ཀྱིས་འདོད་
ཉོན་དང་པོ་མ་སྤངས་པར་ཐལ། འདོད་པའི་ཕྱིར། མ་ཁྱབ་ན། དེ་ལ་ཁྱབ་པ་ཡོད་
པར་ཐལ། མཛོད་ལས། འབྲས་གནས་སྒོམ་སྤང་བྱ་མ་ཟད། །རེ་ལྟར་ཐོགས་ན་ལན་
བདུན་པ། །ཞེས་གསུངས་(༡༦བ)པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།
ཁ་ཅིག །ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡིན་ན། རྒྱུན་ཞུགས་འབྲས་
གནས་ཙམ་པོ་བ་ཡིན་པས་མ་ཁྱབ་སྟེ། དེ་དང་རྒྱུན་ཞུགས་ཁྱད་པར་ཅན་གྱི་གཞི་མཐུན་
ཡོད་པའི་ཕྱིར་ཏེ། འདོད་ཉོན་དང་པོའི་དངོས་གཉེན་བར་ཆད་མེད་ལམ་ལ་གནས་པའི་
ངེས་པའི་རྒྱུན་ཞུགས་སྲིད་པ་ལན་བདུན་པ་བ་ཡོད་པའི་ཕྱིར། འབྲས་གནས་སྒོམ་སྤང་
བྱ་མ་ཟད། །ཅེས་སྨོས་ནས། འབྲས་གནས་སྒོམ་སྤང་བྱ་མི་བརྩོན། །ཞེས་མ་སྨོས་པའི་
ཕྱིར། ཞེས་གསུང་། འོ་ན་ཚེ་དེ་ལ་འདོད་ཉོན་དང་པོ་སྤོང་བར་ངེས་པའི་ངེས་པའི་རྒྱུན་
ཞུགས་སྲིད་པ་ལན་བདུན་པ་བ་ཡོད་པར་ཐལ། འདོད་ཉོན་དང་པོའི་དངོས་གཉེན་བར་
ཆད་མེད་ལམ་ལ་གནས་པའི་དེ་ཡོད་པའི་ཕྱིར། འདོད་ན། ངེས་པའི་རྒྱུན་ཞུགས་སྲིད་
པ་ལན་བདུན་པ་བ་ཡིན་ན། འདོད་པར་རིགས་མཐུན་གྱི་སྐྱེ་སྲིད་བདུན་ལེན་པས་མ་
ཁྱབ་པར་ཐལ། འདོད་པའི་ཕྱིར། ཁྱབ་སྟེ། གསེར་ཕྲེང་ལས། ཉོན་མོངས་གཅིག་
སྤངས་པ་དང་སྐྱེ་བ་གཅིག་བླངས་ནས་ནི་མཚན་ཉིད་འཇིག་གོ །ཞེས་གསུངས་པའི་
ཕྱིར། ཁ་ཅིག །འདོད་ཉོན་གསུམ་པ་སྤངས་པའི་རྒྱུན་ཞུགས་གང་ཞིག །རྒྱུན་ཞུགས་ཀྱི་
-373 -



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འབྲས་བུ་ཐོབ་པའི་རྟེན་དེ་ལ་འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པར་
ངེས་ཤིང་ལྔ་མི་ལེན་པ། རྒྱུན་ཞུགས་རིགས་ནས་རིགས་སྐྱེའི་མཚན་ཉིད། འདོད་པར་
རིགས་མཐུན་གྱི་སྐྱེ་སྲིད་བཞི་ལེན་པའི་རྒྱུན་ཞུགས་རིགས་ནས་རིགས་སྐྱེ་ཡོད། རྒྱུན་
ཞུགས་རིགས་ནས་རིགས་སྐྱེ་དང་རྒྱུན་ཞུགས་འབྲས་གནས་ཙམ་པོ་བའི་གཞི་མཐུན་
ཡོད། ལམ་རྗེས་ཤེས་ལ་གནས་པའི་ཕྱིར་མི་འོང་གིས་འདོད་ཉོན་དགུ་པ་མ་སྤངས་
ཞེས་ཟེར་ན། རྣམ་གསུམ་རྣམ་བཞི་ལས་གྲོལ་བ། །ཚེ་གཉིས་གསུམ་དུ་རིགས་ནས་
རིགས། །ཞེས་པའི་ནང་ཚན་དུ་གྱུར་པའི་ཚེ་གཉིས་གསུམ་དུ་རིགས་ནས་རིགས། །
ཞེས་པ་འདིས་རྒྱུན་ཞུགས་རིགས་སྐྱེའི་སྐྱེ་བ་ལེན་ཚུལ་གྱི་ཁྱད་པར་གཅིག་དངོས་སུ་མ་
བསྟན་པར་ཐལ། འདོད་པར་རིགས་མཐུན་གྱི་སྐྱེ་སྲིད་བཞི་ལེན་པའི་རྒྱུན་ཞུགས་
རིགས་སྐྱེ་ཡོད་པའི་ཕྱིར། ཁོ་ན་རེ། (༡༧ན)སྐྱོན་མེད་དེ། རྒྱུན་ཞུགས་ཀྱི་འབྲས་
བུ་ཐོབ་པའི་རྟེན་དེ་ལ་འདོད་པར་རིགས་མཐུན་གྱི་སྐྱེ་སྲིད་བཞི་མི་ལེན་པ་ལ་དགོངས་
པའི་ཕྱིར། དེ་ན་དེ་ཡོད་པར་ཐལ། རྒྱལ་ཆེན་རིགས་བཞིའི་རྟེན་ལ་སྐྱེ་སྲིད་གསུམ་
བླངས་ནས་སུམ་ཅུ་རྩ་གསུམ་པའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་
བྱེད་པའི་རྒྱུན་ཞུགས་རིགས་སྐྱེ་ཡང་ཡོད། འཛམ་བུ་གླིང་པའི་རྟེན་ལ་སྐྱེ་སྲིད་གསུམ་
བླངས་ནས་ལུས་འཕགས་པོའི་སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་
པའི་རྒྱུན་ཞུགས་རིགས་སྐྱེ་ཡང་ཡོད་པའི་ཕྱིར། རྟགས་གཉིས་ཀ་གྲུབ་སྟེ། མཛོད་
འགྲེལ་ལས། རིགས་ནས་རིགས་སུ་སྐྱེ་བ་ནི་རྣམ་པ་གཉིས་ཏེ། ལྷའི་རིགས་ནས་
རིགས་སུ་སྐྱེ་བ་ནི་ལྷ་དག་གི་ནང་དུ་རིགས་གཉིས་སམ་གསུམ་དུ་འཁོར་ནས་ལྷའི་
རིགས་དེའམ་གཞན་དུ་ཡོངས་སུ་མྱ་ངན་ལས་འདའོ། །མིའི་རིགས་ནས་རིགས་སུ་སྐྱེ་
བ་ནི་མི་དག་གི་ནང་དུ་རིགས་གཉིས་སམ་གསུམ་དུ་འཁོར་ནས་གླིང་དེའམ་གཞན་དུ་
ཡོངས་སུ་མྱ་ངན་ལས་འདའ་བ་གང་ཡིན་པའོ། །ཞེས་གསུངས་པའི་ཕྱིར་ན་མ་ཁྱབ་སྟེ།
-374 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
རྒྱལ་ཆེན་རིགས་བཞིའི་རྟེན་ལ་སྐྱེ་སྲིད་གསུམ་བླངས་ནས་རྟེན་དེ་ལ་མྱང་འདས་མངོན་
དུ་བྱེད་པ་དང་། དེར་སྐྱེ་སྲིད་གཉིས་བླངས་ནས་སུམ་ཅུ་རྩ་གསུམ་པའི་སྔོན་དུས་ཀྱི་
སྲིད་པའི་རྟེན་ལ་མྱང་འདས་མངོན་དུ་བྱེད་པའི་ལྷའི་རིགས་ནས་རིགས་སྐྱེ་ཡོད་པ་ལུང་
དང་པོའི་དོན་དང་། འཛམ་བུ་གླིང་པའི་རྟེན་ལ་སྐྱེ་སྲིད་གསུམ་བླངས་ནས་རྟེན་དེ་ལ་
མྱང་འདས་མངོན་དུ་བྱེད་པ་དང་། དེར་སྐྱེ་སྲིད་གཉིས་བླངས་ནས་ལུས་འཕགས་པོའི་
སྔོན་དུས་ཀྱི་སྲིད་པའི་རྟེན་ལ་མྱང་འདས་མངོན་དུ་བྱེད་པའི་རྒྱུན་ཞུགས་མིའི་རིགས་ནས་
རིགས་སྐྱེ་ཡོད་པ་ལུང་གཉིས་པའི་དོན་ཡིན་པའི་ཕྱིར། གཞན་ཡང་། ལམ་རྗེས་ཤེས་
ལ་གནས་པའི་རྒྱུན་ཞུགས་རིགས་སྐྱེ་ཡོད་པར་ཐལ། དེ་དང་རྒྱུན་ཞུགས་འབྲས་གནས་
ཙམ་པོ་བའི་གཞི་མཐུན་ཡོད་པའི་ཕྱིར། འདོད་ན། དེ་ཆོས་ཅན། འདོད་ཉོན་གསུམ་པ་
སྤངས་པར་ཐལ། རྒྱུན་ཞུགས་རིགས་སྐྱེ་ཡིན་པའི་ཕྱིར། ཁྱབ་པ་(༡༧བ)ཁས། འདོད་
ན། ལམ་རྗེས་ཤེས་ལ་གནས་པའི་ཕྱིར་མི་འོང་གིས་འདོད་ཉོན་དགུ་པ་སྤངས་པར་
ཐལ་ལོ། །འདོད་ན་དངོས། གཞན་ཡང་། མཛོད་འགྲེལ་ལས། སྔོན་རྣམ་པ་གསུམ་
དང་བཞི་པ་སྤངས་པའམ། བདུན་དང་བརྒྱད་སྤངས་པ་འབྲས་བུ་ཐོབ་པ་ནི་ཇི་སྲིད་དུ་
འབྲས་བུ་ཁྱད་པར་ཅན་གྱི་ལམ་མངོན་དུ་མ་བྱས་པ་དེ་སྲིད་དུ་རིགས་ནས་རིགས་སུ་སྐྱེ་
བའམ་བར་ཆད་གཅིག་པ་མ་ཡིན་ནོ། །ཞེས་གསུངས་པ་མི་འཐད་པར་ཐལ། རྒྱུན་
ཞུགས་རིགས་སྐྱེ་ཡིན་ན། འབྲས་བུ་ཁྱད་པར་ཅན་གྱི་ལམ་མངོན་དུ་བྱས་པས་མ་ཁྱབ་
པའི་ཕྱིར་ཏེ། དེ་དང་རྒྱུན་ཞུགས་ཙམ་པོ་བའི་གཞི་མཐུན་ཡོད་པའི་ཕྱིར། ཁོ་ན་རེ།
འདོད་ཉོན་བཞི་པ་སྤངས། ལྔ་པ་མ་སྤངས་པའི་རྒྱུན་ཞུགས་རིགས་སྐྱེ་ཆོས་ཅན། རྒྱུན་
ཞུགས་འབྲས་གནས་ཁྱད་པར་ཅན་ཡིན་པར་ཐལ། རྒྱུན་ཞུགས་རིགས་སྐྱེ་ཡིན་པའི་
ཕྱིར། ཁྱབ་པ་ཁས། འདོད་ན། ཁྱོད་ཀྱིས་ཉན་ཐོས་ཀྱི་སྒོམ་ལམ་བར་ཆད་མེད་
ལམ་ཐོབ་པར་ཐལ་ལོ། །འདོད་ན། དེ་འདོད་ཉོན་ལྔ་པའི་དངོས་གཉེན་ལ་གནས་
-375 -



རྗེ་
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཐལ། འདོད་པ་གང་ཞིག །དེས་འདོད་ཉོན་བཞི་པ་སྤངས་པའི་ཕྱིར། འདོད་ན།
དེ་ཚེ་དེ་ལ་འདོད་ཉོན་ལྔ་པ་སྤོང་ངེས་སུ་ཐལ་ལོ། །འདོད་ན། ཚེ་དེ་ལ་འདོད་ཉོན་དྲུག་
པ་སྤོང་ངེས་སུ་ཐལ། འདོད་པ་གང་ཞིག །ཚེ་དེ་ལ་འདོད་ཉོན་ལྔ་པ་སྤོང་ནུས་སུ་མཐོང་
ན་འབྲས་བུ་གསར་དུ་ཐོབ་པ་ཡོད་པར་ཤེས་ནས་ཚེ་དེ་ལ་འདོད་ཉོན་དྲུག་པ་ཡང་ངེས་
པར་སྤོང་བའི་ཕྱིར་ཏེ། མཛོད་འགྲེལ་ལས། ཅིའི་ཕྱིར་རྣམ་པ་ལྔ་སྤོང་བའི་ཕྱིར་མ་ཡིན་
ཞེ་ན། དེ་སྤངས་ན་དྲུག་པའང་གདོན་མི་ཟ་བར་སྤོང་བའི་ཕྱིར་ཏེ། དེའི་རྣམ་པ་གཅིག་
གིས་ནི་བར་ཆད་གཅིག་པ་བཞིན་དུ་འབྲས་བུ་ལ་གེགས་བྱ་བར་མི་ནུས་ཏེ་ཁམས་
ལས་མི་འདའ་བའི་ཕྱིར་རོ། །ཞེས་གསུངས་པའི་ཕྱིར། གོང་དུ་འདོད་ན། ཚེ་དེ་ལ་ཕྱིར་
འོང་གི་འབྲས་བུ་མངོན་དུ་བྱེད་ངེས་སུ་ཐལ་ལོ། །འདོད་ན། རྒྱུན་ཞུགས་རིགས་སྐྱེ་མ་
ཡིན་པར་ཐལ་ལོ། །ཟེར་ན། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་ལས་
འདས་པའི་སྒོམ་ལམ་བར་ཆད་མེད་ལམ་མ་ཐོབ་(༡༨ན)པར་འཇིག་རྟེན་པའི་སྒོམ་
ལམ་བར་ཆད་མེད་ལམ་ལ་གནས་པའི་འབྲས་བུ་རིམ་གྱིས་པའི་རྒྱུན་ཞུགས་འབྲས་
གནས་ཁྱད་པར་ཅན་དེ་ཆོས་ཅན། སྒོམ་ལམ་བར་ཆད་མེད་ལམ་ཐོབ་པར་ཐལ། རྒྱུན་
ཞུགས་འབྲས་གནས་ཁྱད་པར་ཅན་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་
ཡོད་པའི་ཕྱིར། འདོད་ན། དེ་ཆོས་ཅན། འཇིག་རྟེན་ལས་འདས་པའི་སྒོམ་ལམ་བར་
ཆད་མེད་ལམ་ཐོབ་པར་ཐལ་ལོ། །གཞན་ཡང་། འདོད་ཉོན་བཞི་པ་སྤངས་པའི་རྒྱུན་
ཞུགས་རིགས་སྐྱེ་དང་རྒྱུན་ཞུགས་འབྲས་གནས་ཁྱད་པར་ཅན་གྱི་གཞི་མཐུན་ཡོད་པར་
ཐལ། འདོད་ཉོན་བཞི་པའི་ས་བོན་གྱི་དངོས་གཉེན་ལ་གནས་པའི་རྒྱུན་ཞུགས་རིགས་
སྐྱེ་ཡོད་པའི་ཕྱིར་ཏེ། དེའི་ས་བོན་མ་སྤངས་པའི་དེ་ཡོད་པའི་ཕྱིར་ཏེ། འདོད་ཉོན་ལྔ་
པའི་ས་བོན་མ་སྤངས་པའི་དེ་ཡོད་པའི་ཕྱིར་ཏེ། འདོད་ཉོན་དྲུག་པའི་ས་བོན་མ་སྤངས་
པའི་ཕྱིར་འོང་ཡོད་པའི་ཕྱིར་ཏེ། འདོད་ཉོན་དགུ་པའི་ས་བོན་མ་སྤངས་པའི་ཕྱིར་མི་འོང་
- 376 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཡོད་པའི་ཕྱིར། ཁོ་ན་རེ། རྒྱུན་ཞུགས་འབྲས་གནས་གང་ཞིག །རང་དང་རྒྱུད་གཅིག་ཏུ་
གྱུར་པའི་རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་གང་ཟག་གིས་འདོད་པར་ལས་
ཉོན་གྱིས་སྐྱེ་སྲིད་གཉིས་ལེན་པར་ངེས་ཤིང་བཞི་མི་ལེན་པར་ངེས་པ་རྒྱུན་ཞུགས་
རིགས་ནས་རིགས་སྐྱེའི་མཚན་ཉིད་ཟེར་ན། རྒྱུན་ཞུགས་རིགས་སྐྱེའི་རྟོགས་པ་སྔོན་དུ་
སོང་བའི་རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འདོད་པར་རིགས་མཐུན་གྱི་སྐྱེ་སྲིད་
གཉིས་བླངས་ཟིན་པའི་རྒྱུན་ཞུགས་དེ། རྒྱུན་ཞུགས་རིགས་སྐྱེ་ཡིན་པར་ཐལ། དམ་
བཅའ་འཐད་པའི་ཕྱིར། འདོད་ན། དེ་དང་རྒྱུད་གཅིག་ཏུ་གྱུར་པའི་རྒྱུན་ཞུགས་ཡིན་ན།།
རྒྱུན་ཞུགས་རིགས་སྐྱེ་ཡིན་དགོས་པར་ཐལ་ལོ། །འདོད་ན། འདོད་ཉོན་ལྔ་པ་སྤངས་
པའི་རྒྱུན་ཞུགས་རིགས་སྐྱེ་ཡོད་པར་ཐལ་ལོ། །འདོད་མི་ནུས་ཏེ། མཛོད་ལས།
རྣམ་གསུམ་རྣམ་བཞི་ལས་གྲོལ་བ། །ཞེས་གསུངས་པའི་ཕྱིར། །
རང་ལུགས་ལ་རྒྱུན་ཞུགས་ཞུགས་པ་བཤད་པ།
༈ རང་ལུགས་ལ། རྒྱུན་ཞུགས་ཞུགས་པ་བཤད་པ། རྒྱུན་ཞུགས་འབྲས་གནས་
བཤད་པ་(༡༨བ)གཉིས། དང་པོ་མཚན་ཉིད། དབྱེ་བ། ས་མཚམས་དང་གསུམ། དང་
པོ་ནི། ཞུགས་པ་བཞིའི་ནང་ཚན་གང་ཞིག །མཐོང་སྤང་ཀུན་སྦྱོར་གསུམ་སྤངས་པས་
རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་
བཞིན་པའི་སྦྱོར་བ་རྒྱུན་ཆགས་ལ་གནས་པའི་གང་ཟག །རྒྱུན་ཞུགས་ཞུགས་པའི་
མཚན་ཉིད། གཉིས་པ་དེ་ལ་དབང་པོའི་སྒོ་ནས་རྒྱུན་ཞུགས་ཞུགས་པ་དབང་རྟུལ་དད་
པའི་རྗེས་འབྲང་དང་། དེ་དབང་རྣོན་ཆོས་ཀྱི་རྗེས་འབྲང་གཉིས་ཡོད་དེ། མཛོད་ལས།
དབང་ པོ་ རྣོ་ རྟུལ་ དེ་ དག་ ཏུ། །དད་ དང༌ ཆོས་ ཀྱི་ རྗེས་ འབྲང་ བ། །ཞེས་ གསུངས་
པའི་ཕྱིར། གཞན་གྱིས་བསྟན་པའི་རྗེས་འབྲངས་ཏེ་བདེན་པ་མངོན་སུམ་དུ་རྟོགས་པའི་
-377 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཕྱིར་དུ་བརྩོན་པའི་རྒྱུན་ཞུགས་ཞུགས་པ་དབང་པོ་རྟུལ་པོ་དེ་དང་པོ་དང་། རང་ཉིད་
ཀྱིས་གསུང་རབ་ཀྱི་རྗེས་སུ་འབྲངས་ཏེ་བདེན་པའི་དོན་མངོན་སུམ་དུ་རྟོགས་པར་ནུས་
པའི་རྒྱུན་ཞུགས་ཞུགས་པ་དབང་རྣོན་དེ་གཉིས་པ་ཡིན་ཏེ། ཀུན་བཏུས་ལས། དད་པའི་
རྗེས་སུ་འབྲང་བ་གང་ཞེ་ན། གང་ཚོགས་བསགས་པ་དབང་པོ་རྟུལ་པོ་ཕ་རོལ་གྱིས་
བསྟན་པའི་རྗེས་སུ་འབྲང་ནས་བདེན་པ་མངོན་པར་རྟོགས་པར་བྱ་བའི་ཕྱིར་སྦྱོར་བའོ། །
ཆོས་ཀྱི་རྗེས་སུ་འབྲང་བ་གང་ཞེ་ན། གང་ཚོགས་བསགས་པ་དབང་པོ་རྣོན་པོ་བདག་
ཉིད་ཀྱིས་བདེན་པའི་དབང་དུ་བྱས་པའི་ཆོས་ཀྱི་རྗེས་སུ་འབྲངས་ནས་བདེན་པ་མངོན་
པར་རྟོགས་པར་བྱ་བའི་ཕྱིར་སྦྱོར་བའོ། །ཞེས་གསུངས་པའི་ཕྱིར། སྤང་བྱ་སྤོང་ཚུལ་གྱི་
སྒོ་ནས་དབྱེ་ན། སྤང་བྱ་ཅིག་ཅར་བ་དང༌། སྤང་བྱ་རིམ་གྱིས་པ་གཉིས། རྒྱུན་ཞུགས་
ཞུགས་པ་གང་ཞིག །ཁམས་གསུམ་གྱི་སྒོམ་སྤང་ཉོན་མོངས་ཆུང་ངུ་དགུ་ཅིག་ཅར་དུ་
སྤོང་བའི་རིགས་ཅན། སྤང་བྱ་ཅིག་ཅར་བའི་རྒྱུན་ཞུགས་ཞུགས་པའི་མཚན་ཉིད། དེ་
གང་ཞིག །དེ་དགུ་རིམ་ཅན་དུ་སྤོང་བའི་རིགས་ཅན་དེ། སྤང་བྱ་རིམ་གྱིས་པའི་རྒྱུན་
ཞུགས་ཞུགས་པའི་མཚན་ཉིད། དེ་ལ་ཡང་སྤང་བྱའི་སྒོ་ནས་འདོད་ཉོན་དང་པོ་ཙམ་ཡང་མ་
སྤངས་པའི་རྒྱུན་ཞུགས་ཞུགས་པ་ནས་དེ་ལྔ་པ་སྤངས་(༡༩ན)པའི་དེའི་བར་དྲུག་ཡོད།
དེ་ཡིན་ན། འདོད་ཉོན་དྲུག་པ་མ་སྤངས་པས་ཁྱབ་སྟེ། མཛོད་ལས། སྒོམ་པས་སྤང་བྱ་
མ་སྤངས་ན། །འབྲས་བུ་དང་པོ་ལ་ཞུགས་པ། །རྣམ་ལྔའི་བར་བཅོམ་གཉིས་པ་ལ། །
ཞེས་གསུངས་པའི་ཕྱིར། སྐྱེ་བ་ལེན་ཚུལ་གྱི་སྒོ་ནས་འདོད་པར་ལས་ཉོན་གྱིས་སྐྱེ་བ་
གཅིག་ཀྱང་མི་ལེན་པའི་རྒྱུན་ཞུགས་ཞུགས་པ་ནས། འདོད་པར་ལས་ཉོན་གྱིས་སྐྱེ་བ་
བདུན་ལེན་པའི་བར་ཡོད། དང་པོ་ནི། རྒྱུན་ཞུགས་མཐོང་ཆོས་ཞིའི་འབྲས་བུ་མངོན་དུ་
བྱེད་པར་ངེས་པའི་རྒྱུན་ཞུགས་ཞུགས་པ་ལྟ་བུ། ན་
གཉིས་པ་ནི། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་འབྲས་བུ་མངོན་
- 378 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
དུ་བྱེད་པར་ངེས་པའི་རྒྱུན་ཞུགས་ཞུགས་པ་ལྟ་བུ།
གསུམ་པ་ས་མཚམས་སྦྱོར་ལམ་སྟན་གཅིག་པ་ནས། ལམ་རྗེས་བཟོད་ཀྱི་བར་
ན་ཡོད།།
༈ གཉིས་པ་འབྲས་གནས་བཤད་པ་ལ། མཚན་ཉིད། དབྱེ་བ། ས་མཚམས། སྒྲ་
བཤད་པའོ། །དང་པོ་ནི། འབྲས་གནས་བཞིའི་ནང་ཚན་གང་ཞིག །མཐོང་སྤང་ཀུན་
སྦྱོར་གསུམ་སྤངས་པས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་འབྲས་
བུ་ལ་གནས་པའི་འཕགས་པ་དེ། རྒྱུན་ཞུགས་ཀྱི་མཚན་ཉིད། མཐོང་སྤང་ཀུན་སྦྱོར་
གསུམ་སྤངས་པའི་ཆ་ནས་རྒྱུན་ཞུགས་ཀྱི་འབྲས་བུ་འཇོག་པའི་རྒྱུ་མཚན་ཡོད་དེ། མདོ་
ལས། ཀུན་ཏུ་སྦྱོར་བ་གསུམ་སྤངས་ནས་རྒྱུན་དུ་ཞུགས་པའི་འབྲས་བུ་མངོན་དུ་བྱས་
སོ། །ཞེས་གསུངས་པས་དེ་གསུམ་ཐར་པ་ཐོབ་པའི་གེགས་ཀྱི་གཙོ་བོ་ཡིན་པས་དེ་ལྟར་
བཞག་པའི་ཕྱིར། འོ་ན་མཐོང་སྤང་ཀུན་སྦྱོར་གསུམ་དེ་གང་། དེས་ཐར་པ་ཐོབ་པ་ལ་
གེགས་བྱེད་པའི་ཚུལ་ཇི་ལྟ་བུ་ཞེ་ན། དེ་གསུམ་བཞག་ཏུ་ཡོད་དེ། འཇིག་ལྟ་ཀུན་
བརྟགས། ཚུལ་ཁྲིམས་བརྟུལ་ཞུགས་མཆོག་འཛིན། ཐེ་ཚོམ་ཉོན་མོངས་ཅན་
རྣམས་སུ་ཡོད་པའི་ཕྱིར། དེ་གསུམ་གྱིས་དེ་ལ་གེགས་བྱེད་པའི་ཚུལ་ཡོད་དེ། དང་པོ་
དེས་བདག་ཆད་ཀྱིས་དོགས་པའི་འཇིགས་པས་དྲངས་པའི་སྒོ་ནས་ཐར་པ་འཐོབ་པ་ལ་
གེགས་བྱེད། གཉིས་(༡༩བ)པས་ལམ་ནོར་བར་འཁྲིད་པའི་སྒོ་ནས་ཐར་པ་འཐོབ་པ་
ལ་གེགས་བྱེད། གསུམ་པས་ལམ་རྣམ་དག་རྙེད་ཀྱང་ཐེ་ཚོམ་སྐྱེ་བའི་སྒོ་ནས་དེ་ལ་
གེགས་བྱེད་པའི་ཕྱིར་ཏེ། མཛོད་ལས། འགྲོ་མི་འདོད་དང་ལམ་ནོར་དང་། །ལམ་ལ་ཐེ་
ཚོམ་དེ་སྙེད་ཅིག །ཐར་པ་བགྲོད་ལ་གེགས་བྱེད་པ། །དེ་ཡི་ཕྱིར་ན་གསུམ་བསྟན་
ཏོ། །ཞེས་གསུངས་པའི་ཕྱིར། །
གཉིས་པ་ལ་དབང་པོའི་སྒོ་ནས། སྤང་བྱ་སྤོང་ཚུལ་གྱི་སྒོ་ནས། སྦྱོར་བའི་སྒོ་ནས།
- 379 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སྤངས་པའི་སྒོ་ནས། རྟོགས་པའི་སྒོ་ནས། སྐྱེ་བ་ལེན་ཚུལ་གྱི་སྒོ་ནས་དབྱེ་བ་དང་དྲུག་
ལས། དང་པོ་ནི། དེ་ལ་རྒྱུན་ཞུགས་དད་མོས་པ་དང་། མཐོང་ཐོབ་པ་གཉིས་ཡོད།
རྒྱུན་ཞུགས་འབྲས་གནས་གང་ཞིག །རྒྱུན་ཞུགས་ཞུགས་པ་དབང་རྟུལ་དད་པའི་རྗེས་
འབྲང་གི་རྟོགས་པ་སྔོན་དུ་སོང་བ། དང་པོའི་མཚན་ཉིད། དེ་གང་ཞིག །རྒྱུན་ཞུགས་
ཞུགས་པ་ཆོས་ཀྱི་རྗེས་འབྲང་གི་རྟོགས་པ་སྔོན་དུ་སོང་བ་གཉིས་པའི་མཚན་ཉིད་ཡིན་
ཏེ། མཛོད་ལས། དེ་ཚེ་དབང་པོ་རྣོ་རྟུལ་དག །དད་པས་མོས་དང་མཐོང་བས་ཐོབ། །
ཅེས་དང་། ཀུན་བཏུས་ལས། དད་པས་མོས་པ་གང་ཞེ་ན། དད་པའི་རྗེས་སུ་འབྲང་
བའི་གང་ཟག་གང་འབྲས་བུའི་དུས་ནའོ། །མཐོང་བས་ཐོབ་པ་གང་ཞེ་ན། ཆོས་ཀྱི་རྗེས་
སུ་འབྲང་བའི་གང་ཟག་གང་འབྲས་བུའི་དུས་ནའོ། །ཞེས་གསུངས་པའི་ཕྱིར།
གཉིས་པ་ལ་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་བཤད་པ་དང་། སྤང་
བྱ་རིམ་གྱིས་པའི་རྒྱུན་ཞུགས་འབྲས་གནས་བཤད་པ་གཉིས། དང་པོ་ལ། མཚན་ཉིད།
དབྱེ་བ་གཉིས། དང་པོ་ནི། རྒྱུན་ཞུགས་འབྲས་གནས་གང་ཞིག །ཁམས་གསུམ་
གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་རིགས་ཅན་དེའི་
མཚན་ཉིད། གཉིས་པ་དེ་ལ་དབྱེ་ན། སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་
ཙམ་པོ་བ་དང་། དེ་ཁྱད་པར་ཅན་གཉིས་ཡོད། དང་པོ་ནི་ལམ་རྗེས་ཤེས་ལ་གནས་
པའི་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ལྟ་བུ། གཉིས་པ་དང་སྤང་བྱ་ཅིག་
ཅར་བའི་དགྲ་བཅོམ་ཞུགས་པ་དོན་གཅིག །
སྤང་བྱ་ཅིག་ཅར་བའི་(༢༠ན)རྣམ་གཞག་བཤད་པ་ལ། བཤད་བྱའི་ལུང་འགོད་
པ་དང་། ལུང་གི་དོན་བཤད་པ་གཉིས། དང་པོ་ནི། ཀུན་བཏུས་ལས། ཅིག་ཅར་ངེས་
པར་འབྱིན་པ་ནི་གང་བདེན་པ་རྣམས་མངོན་པར་རྟོགས་པར་བྱས་ནས་མི་ལྕོགས་མེད་
པ་ལ་བརྟེན་ཏེ་འཇིག་རྟེན་ལས་འདས་པའི་ལམ་གྱིས་ཁམས་གསུམ་ན་སྤྱོད་པའི་ཉོན་
- 380 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
མོངས་པ་རྣམས་རྣམ་པས་ཅིག་ཅར་དུ་སྤོང་སྟེ། འདི་ནི་རྒྱུན་དུ་ཞུགས་པའི་འབྲས་བུ་
དང་དགྲ་བཅོམ་པའི་འབྲས་བུ་དང་འབྲས་བུ་གཉིས་ལ་གདགས་སོ། །ཕལ་ཆེར་ནི་
མཐོང་བའི་ཆོས་སམ་འཆི་བའི་དུས་ཀྱི་ཚེ་ཀུན་ཤེས་པ་འཐོབ་པར་བྱེད་དོ། །གལ་ཏེ་མི་
བྱེད་ན་ཡང་སྨོན་ལམ་གྱི་སྟོབས་ཅན་ཡིན་ཏེ། སྨོན་ལམ་གྱི་དབང་གིས་འདོད་པའི་
ཁམས་ཉིད་དུ་སྐྱེས་ཏེ་སངས་རྒྱས་འབྱུང་བ་མེད་ན་རང་རྒྱལ་བར་འགྱུར་རོ། །ཞེས་
གསུངས། །
གཉིས་པ་ལ། སྤང་བྱ་ཅིག་ཅར་པའི་ཉན་ཐོས་ཀྱིས་ཁམས་གསུམ་གྱི་སྒོམ་སྤང་
ཉོན་མོངས་དགུ་པོ་དེ་དུས་ནམ་གྱི་ཚེ་སྤོང་ཞེ་ན། དེས་དེ་དགུ་པོ་མཐོང་ལམ་ཐོབ་རྗེས་
སུ་སྤོང་བ་ཡིན་ཏེ། དེས་དེའི་སྔ་རོལ་ཏུ་དེ་སྤོང་མི་ནུས་པའི་ཕྱིར་ཏེ། དེའི་སྔ་རོལ་ཏུ་
སྲིད་ཉོན་དགུ་པ་སྤོང་མི་ནུས་པའི་ཕྱིར། དེ་ནི་ཅིག་ཅར། ཞེས་པ་ནས་མངོན་པར་
རྟོགས་པར་བྱས་ནས། ཞེས་པའི་བར་གྱིས་འཆད། ས་གང་ལ་བརྟེན་ནས་སྤོང་ཞེ་ན་
དེས་དེ་དགུ་བསམ་གཏན་དང་པོའི་ཉེར་བསྡོགས་མི་ལྕོགས་མེད་པ་ལ་བརྟེན་ནས་སྤོང་
བ་ཡིན་ཏེ། དེ་དང་བསམ་གཏན་དང་པོའི་དངོས་གཞིའི་སེམས་གང་རུང་ལ་བརྟེན་ནས་
སྤོང་། ཕྱི་མ་ལ་བརྟེན་ནས་མི་སྤོང་བའི་ཕྱིར། ཕྱི་མ་གྲུབ་སྟེ། དེས་བསམ་གཏན་དང་
པོའི་དངོས་གཞིའི་སྙོམས་འཇུག་ཐོབ་པ་ལ་འདོད་པ་ལ་འདོད་ཆགས་དང་བྲལ་བ་སྔོན་
དུ་འགྲོ་དགོས་པའི་ཕྱིར། དེ་ནི་མི་ལྕོགས་མེད་པ་ལ་བརྟེན་ནས། ཞེས་པས་འཆད།
ལམ་གང་ལ་བརྟེན་ནས་སྤོང་ན། འདས་ལམ་ལ་བརྟེན་ནས་སྤོང་སྟེ། དེ་དང་འཇིག་
རྟེན་པའི་ལམ་གང་རུང་ལ་བརྟེན་ནས་སྤོང་། ཕྱི་མ་ལ་བརྟེན་ནས་མི་སྤོང་བའི་ཕྱིར་ཏེ།
དེ་ལ་བརྟེན་ནས་སྲིད་ཉོན་དགུ་པ་སྤོང་མི་ནུས་པའི་ཕྱིར། དེ་ནི་འཇིག་རྟེན་ལས་འདས་
པའི་ལམ་གྱིས། ཞེས་(༢༠བ)པས་འཆད། ཚུལ་ཇི་ལྟར་དུ་སྤོང་ཞེ་ན། དེས་དེ་དགུ་སྤོང་
ཚུལ་ཡོད་དེ། ཁམས་གསུམ་གྱི་སྒོམ་སྤང་ཉོན་མོངས་ཆེན་པོའི་ཆེན་པོ་དགུ་ཅིག་ཅར་
- 381 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དུ་སྤོང་བ་ནས། དེ་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བའི་ཕྱིར། དེ་ནི་ཁམས་
གསུམ་ན་སྤྱོད་པའི་ཉོན་མོངས་པ་རྣམས་རྣམ་པས་ཅིག་ཅར་དུ་སྤོང་སྟེ། ཞེས་པས་
འཆད། དེ་ཞུགས་གནས་གང་ལ་བཞག་པ་ཡོད་དེ། དེ་ཞུགས་གནས་ཐོག་མཐའ་
གཉིས་ལ་ཡོད་ཅིང་བར་པ་གཉིས་ལ་མི་འཇོག་པའི་ཕྱིར། དེ་ནི་འདི་ནི་ཞེས་པ་ནས་
གདགས་སོ། །ཞེས་པའི་བར་གྱིས་འཆད། འབྲས་བུ་མངོན་དུ་བྱེད་ཚུལ་ཡོད་དེ། དེ་
ཕལ་ཆེ་བས་མཐོང་ལམ་ཐོབ་པའི་ཚེ་དེ་ལ་མྱང་འདས་མངོན་དུ་བྱེད། དེ་ལ་མ་བྱས་ན་
འདོད་པའི་བར་སྲིད་ཀྱི་རྟེན་ལ་བྱེད། དེ་ལ་མ་བྱས་ན་འདོད་པའི་སྐྱེ་སྲིད་དུ་སྐྱེ་བ་
བླངས་ནས་སངས་རྒྱས་དང་ཕྲད་ན་དེའི་ཉན་ཐོས་དང་། མ་ཕྲད་ན་རང་རྒྱལ་གྱི་འབྲས་
བུ་མངོན་དུ་བྱེད། དེ་ནི་ཕལ་ཆེར། ཞེས་སོགས་ཀྱིས་འཆད། དེ་ཡང་ཕལ་ཆེར། ཞེས་
སོགས་ཀྱིས་སྤང་བྱ་ཅིག་ཅར་བའི་རྒྱུན་ཞུགས་མཐོང་ཆོས་ཞི་བསྟན། འཆི་བའི་དུས་ཀྱི་
ཚེ། ཞེས་སོགས་ཀྱིས་དེ་བར་འདའ་བ་དེ་བསྟན་ཏོ། །
གཉིས་པ་ནི། རྒྱུན་ཞུགས་འབྲས་གནས་གང་ཞིག །ས་དགུའི་སྒོམ་སྤང་ཉོན་
མོངས་ཆུང་ངུའི་ཆུང་ངུ་དགུ་རིམ་ཅན་དུ་སྤོང་བའི་རིགས་ཅན། སྤང་བྱ་རིམ་གྱིས་པའི་
རྒྱུན་ཞུགས་ཀྱི་མཚན་ཉིད། །
གསུམ་པ་ལ། རྒྱུན་ཞུགས་འབྲས་གནས་ཙམ་པོ་བ་དང་། ཁྱད་པར་ཅན་གཉིས།
རྒྱུན་ཞུགས་འབྲས་གནས་གང་ཞིག །རང་གི་གོང་མའི་འབྲས་བུ་ལ་མ་ཞུགས་པར་རབ་
ཏུ་ཕྱེ་བ། དང་པོའི་མཚན་ཉིད། དེ་གང་ཞིག །དེ་ལ་ཞུགས་པས་རབ་ཏུ་ཕྱེ་བ། གཉིས་
པའི་མཚན་ཉིད་ཡིན་ཏེ། མཛོད་ལས། འབྲས་ཐོབ་འབྲས་བུའི་ཁྱད་པར་གྱི། །ལམ་
ཐོབ་མེད་པས་དེ་ཡི་ཕྱིར། །འབྲས་གནས་ཁྱད་པར་བྱ་བའི་ཕྱིར། །མི་བརྩོན་པ་ནི་
ཞུགས་མ་ཡིན། །ཞེས་གསུངས་པའི་ཕྱིར། དང་པོ་ནི། ལམ་རྗེས་ཤེས་ལ་གནས་པའི་
རྒྱུན་ཞུགས་ལྟ་བུ། གཉིས་པ་ནི། རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འཇིག་རྟེན་པའི་
- 382 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བར་ཆད་མེད་ལམ་དང་འཇིག་རྟེན་ལས་འདས་པའི་(༢༡ན)བར་ཆད་མེད་ལམ་གང་
རུང་ལ་གནས་པའི་རྒྱུན་ཞུགས་འབྲས་གནས་ལྟ་བུའོ། ། དེ་ལ་
བཞི་པ་ལ། སྤང་བྱ་རིམ་གྱིས་པའི་དབང་དུ་བྱས་པ་དང༌། སྤང་བྱ་ཅིག་ཅར་བའི་
དབང་དུ་བྱས་པ་གཉིས་ལས། དང་པོ་ལ་འདོད་ཉོན་དང་པོ་ཙམ་ཡང་མ་སྤངས་པའི་
རྒྱུན་ཞུགས་དང་། དེ་དང་པོ་ཙམ་སྤངས་པ་ནས་འདོད་ཉོན་ལྔ་པ་སྤངས་པའི་དེ་དྲུག་
ཡོད། དང་པོ་ནས་ཉན་ཐོས་སུ་རིགས་ངེས་པའི་སྤང་བྱ་རིམ་གྱིས་པའི་རྒྱུན་ཞུགས་ཡིན་
ན། འདོད་ཉོན་དྲུག་པ་མ་སྤངས་པས་ཁྱབ་སྟེ། དེས་དེ་ནམ་སྤངས་པ་ནས་ཕྱིར་འོང་དུ་
འགྱུར་བའི་ཕྱིར། །
གཉིས་པ་ལ་གཉིས་ལས། འདོད་ཉོན་དང་པོ་ཙམ་ཡང་མ་སྤངས་པའི་རྒྱུན་ཞུགས་
ནས། དེ་དང་པོ་སྤངས་པ་ནས། དེ་བརྒྱད་པ་དང་སྲིད་ཉོན་བརྒྱད་པ་ཅིག་ཅར་དུ་སྤངས་
པའི་བར་དགུ་ཡོད། ད་
ལྔ་པ་ལ། མཐོང་ལམ་པར་གྱུར་པའི་རྒྱུན་ཞུགས་དང་། སྒོམ་ལམ་པར་གྱུར་པའི་
རྒྱུན་ཞུགས་གཉིས་ཡོད། །
དྲུག་པ་ལ། འདོད་པར་ལས་ཉོན་གྱིས་སྐྱེ་སྲིད་གཅིག་ཀྱང་མི་ལེན་པའི་རྒྱུན་
ཞུགས་དང་། དེར་སྐྱེ་བ་གཅིག་ལེན་ཀྱང་གཉིས་མི་ལེན་པའི་རྒྱུན་ཞུགས། གཉིས་ལེན་
ཀྱང་རིགས་མཐུན་གྱི་གཉིས་མི་ལེན་པའི་རྒྱུན་ཞུགས། རིགས་མཐུན་གྱི་གཉིས་ལེན་
ཀྱང་རིགས་མཐུན་གྱི་བཞི་མི་ལེན་པའི་རྒྱུན་ཞུགས། རིགས་མཐུན་གྱི་བཞི་ལེན་ཀྱང་
རིགས་མཐུན་གྱི་བདུན་མི་ལེན་པ་དང༌། རིགས་མཐུན་གྱི་བདུན་ལེན་པ་དང་དྲུག་ལས།
དང་པོ་ནི། རྒྱུན་ཞུགས་མཐོང་ཆོས་ཞི་དང་། གཟུགས་སུ་ཉེར་འགྲོའི་ཕྱིར་མི་འོང་གི་
འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་དང་གཟུགས་མེད་ཉེར་འགྲོའི་ཕྱིར་
མི་འོང་གི་འབྲས་བུ་མངོན་དུ་བྱེད་པར་ངེས་པའི་རྒྱུན་ཞུགས་ལྟ་བུ། དང་པོ་རྒྱུན་ཞུགས་
- 383 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
མཐོང་ཆོས་ཞི་ཡིན་ན། འདོད་པར་ལས་ཉོན་གྱིས་སྐྱེ་བ་མི་ལེན་པས་ཁྱབ་སྟེ། དེ་ཡིན་
ན། ཚེ་དེ་ལ་དགྲ་བཅོམ་པའི་འབྲས་བུ་མངོན་དུ་བྱེད་པར་ངེས་པས་ཁྱབ་པའི་ཕྱིར། ཕྱི་
མ་གཉིས་པོ་གང་རུང་ཡིན་ན། འདོད་པར་ལས་ཉོན་གྱིས་སྐྱེ་བ་མི་ལེན་པས་ཁྱབ་སྟེ།
འདོད་པར་སྐྱེ་བ་གཉིས་རྒྱུད་དུ་འཕགས་ཆོས་བརྟེན་པའི་འཕགས་པ་ཡིན་(༢༡བ)ན།
འདོད་པར་ཚེ་ཡོངས་སུ་གྱུར་པའི་འཕགས་པ་ཡིན་དགོས། འདོད་པར་ཚེ་ཡོངས་སུ་
གྱུར་པའི་འཕགས་པ་ཁམས་གོང་མར་སྐྱེ་བ་མི་ལེན་པའི་ཕྱིར་ཏེ། མཛོད་ལས། འདོད་
པར་ཚེ་ཡོངས་གྱུར་པའི་འཕགས། །ཁམས་གཞན་དུ་ནི་འགྲོ་བ་མེད། །ཅེས་གསུངས་
པའི་ཕྱིར། །
གཉིས་པ་ནི། ཚེ་གཅིག་བར་ཆད་གཅིག་པའི་སྒྲ་བཤད་དུ་ཡོད་པའི་འདོད་པར་ཚེ་
ཡོངས་གྱུར་གྱི་ཕྱིར་འོང་དང་ལུས་རྟེན་གཅིག་བསྡུས་ཀྱི་རྒྱུན་ཞུགས་ལྟ་བུ། །
གསུམ་པ་ནི། འདོད་པར་སྐྱེ་བ་གཉིས་ལེན་པའི་ཕྱིར་འོང་དང་ལུས་རྟེན་གཅིག་
བསྡུས་ཀྱི་རྒྱུན་ཞུགས་ལྟ་བུ། །
བཞི་པ་ནི། རྒྱུན་ཞུགས་རིགས་སྐྱེ་ལྟ་བུ། །
ལྔ་པ་ནི། རིགས་མཐུན་གྱི་སྐྱེ་སྲིད་བཞི་ལེན་པའི་མ་ངེས་པའི་རྒྱུན་ཞུགས་སྲིད་པ་
ལན་བདུན་པ་བ་ལྟ་བུ། །
དྲུག་པ་ནི། ངེས་པའི་རྒྱུན་ཞུགས་སྲིད་པ་ལན་བདུན་པ་བ་ལྟ་བུ། འདོད་ཉོན་དང་
པོ་མ་སྤངས་པའི་རྒྱུན་ཞུགས་ཀྱི་འབྲས་བུ་ཐོབ་པའི་རྒྱུན་ཞུགས་འབྲས་གནས་ཙམ་པོ་
བ་གང་ཞིག །སྔོན་སོ་སྐྱེའི་གནས་སྐབས་སུ་འཕགས་ལམ་ཐོབ་ནས་ཀྱང་འདོད་པར་
ལས་ཉོན་གྱིས་སྐྱེ་སྲིད་བཅུ་བཞི་དང་། བར་སྲིད་བཅུ་བཞི་སྟེ་སྲིད་པ་ཉེར་བརྒྱད་ལེན་
པའི་ལས་བསགས་པའི་རིགས་ཅན། རྒྱུན་ཞུགས་སྲིད་པ་ལན་བདུན་པ་བའི་མཚན་
ཉིད། དབྱེ་ན། ངེས་པའི་རྒྱུན་ཞུགས་སྲིད་པ་ལན་བདུན་པ་བ་དང་། མ་ངེས་པའི་རྒྱུན་
- 384-



ན
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཞུགས་སྲིད་པ་ལན་བདུན་པ་བ་གཉིས། རྒྱུན་ཞུགས་སྲིད་པ་ལན་བདུན་པ་བ་གང་
ཞིག །འདོད་པར་ལས་ཉོན་གྱི་དབང་གིས་སྲིད་པ་ཉེར་བརྒྱད་ལེན་པར་ངེས་པའི་
རིགས་ཅན། དང་པོའི་མཚན་ཉིད། དབྱེ་ན། ལྷའི་རྟེན་ཅན་གྱི་དེ་དང་། མིའི་རྟེན་ཅན་
གྱི་དེ་གཉིས་ཡོད། ངེས་པའི་རྒྱུན་ཞུགས་སྲིད་པ་ལན་བདུན་པ་བ་གང་ཞིག །ལྷའི་རྟེན་
ལ་མྱང་འདས་མངོན་དུ་བྱེད་པའི་རིགས་ཅན། དང་པོའི་མཚན་ཉིད་ཡིན་ཏེ། མཛོད་
འགྲེལ་ལས། གང་ཞིག་ལྷ་དག་གི་ནང་དུ་རྒྱུན་དུ་ཞུགས་པར་གྱུར་པ་དེ་ནི་དེ་ཁོ་ནར་
འོངས་ནས་ཡོངས་སུ་མྱ་ངན་ལས་འདའོ། །ཞེས་གསུངས་པའི་ཕྱིར། དབྱེ་ན། འདོད་ལྷ་
རིགས་དྲུག་གི་རྟེན་ཅན་གྱི་དེ་དྲུག་ཡོད། དེ་གང་ཞིག །(༢༢ན)མིའི་རྟེན་ལ་དེ་མངོན་
དུ་བྱེད་པའི་རིགས་ཅན། གཉིས་པའི་མཚན་ཉིད་ཡིན་ཏེ། མཛོད་འགྲེལ་ལས། གང་
ཞིག་མི་དག་གི་ནང་དུ་རྒྱུན་དུ་ཞུགས་པར་གྱུར་པ་དེ་ནི་དེ་ཁོ་ནར་འོངས་ནས་ཡོངས་སུ་
མྱ་ངན་ལས་འདའ་ལ། ཞེས་གསུངས་པའི་ཕྱིར། དབྱེ་ན་གླིང་གསུམ་གྱི་རྟེན་ཅན་གྱི་
དེ་གསུམ་ཡོད།
འོ་ན་དེས་སྲིད་པ་ཉེར་བརྒྱད་ལེན་ན་སྲིད་པ་ལན་བདུན་པར་བཤད་པ་དང་འགལ་
ལོ་ཞེ་ན་མི་འགལ་ཏེ། བླང་བྱའི་སྲིད་པ་དེ་རྣམས་བདུན་ཚན་དུ་འདྲ་བས་དེ་ལྟར་བརྗོད་
པའི་ཕྱིར། དཔེར་ན། འཇིག་རྟེན་གྱི་ཐ་སྙད་ལ་ཤིང་འགའ་ཞིག་ལ་འདབ་མ་བརྒྱ་ཕྲག་
མང་པོ་ཡོད་ཀྱང་ལོ་མ་རེ་ལ་འདབ་མ་བདུན་བདུན་ཡོད་པས་ན་ཤིང་ལོ་མ་བདུན་
པ། ཞེས་པ་དང་གསུང་རབ་ཀྱི་ཐ་སྙད་ལ་ཡང་རིག་པའི་གནས་བདུན་ལྔ་སུམ་ཅུ་རྩ་ལྔ་
ལ་མཁས་པའི་དགེ་སློང་ལ་རིག་པའི་གནས་བདུན་ལ་མཁས་པའི་དགེ་སློང་ཞེས་བཤད་
པ་བཞིན་ཡིན་པའི་ཕྱིར། རིག་པའི་གནས་བདུན་ལྔ་སུམ་ཅུ་རྩ་ལྔ་ཡང་ཡོད་དེ་གཟུགས་
ཀྱི་ངོ་བོ་ཡང་དག་པ་ཇི་ལྟ་བ་བཞིན་དུ་ཤེས་པ། དེའི་ཀུན་འབྱུང་བ། དེའི་འགོག་པ།
དེའི་འགོག་པར་འགྲོ་བའི་ལམ། དེའི་རོ་མྱང་བ། དེའི་ཉེས་དམིགས། དེའི་ངེས་པར་
- 385-



CHIC
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འབྱུང་བ་ཇི་ལྟ་བ་བཞིན་དུ་རབ་ཏུ་ཤེས་པ་རྣམས་ཏེ་བདུན། དེས་ཕུང་པོ་ལྷག་མ་ལ་
རིགས་འགྲེ་བས་སོ་ལྔ་ཡོད་པའི་ཕྱིར། འོ་ན། དེ་སྲིད་པ་ཉི་ཤུ་རྩ་བརྒྱད་ལེན་ཚུལ་དེ་ཇི་
ལྟ་བུ་ཞེ་ན། གསེར་ཕྲེང་ལྟར་ན་ལྷའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་
བདུན་པ་བ་དེ་ཚེ་འཕོས་ནས་ལྷར་སྐྱེ་སྲིད་དྲུག་བླངས། དེ་རྗེས་མིའི་སྐྱེ་སྲིད་བདུན་
བླངས་ནས་མཐར་ལྷའི་སྐྱེ་སྲིད་བླངས་ནས་རྟེན་དེ་ལ་མྱང་འདས་མངོན་དུ་བྱེད། དེས་
མིའི་རྟེན་ཅན་ལ་རིགས་འགྲེ། དེ་ལྟར་གསེར་ཕྲེང་ལས། སྐྱེ་བ་ལེན་ཚུལ་ཡང་མིའི་རྟེན་
ལ་རྒྱུན་ཞུགས་ཐོབ་ན་མིར་ལན་དྲུག །ལྷར་ལན་བདུན་བླངས་ཤིང་མཐར་མིར་སྐྱེས་
ནས་འདའ་ལ། ལྷའི་རྟེན་ལ་ཐོབ་ནའང་ལྷར་ལན་དྲུག་དང་མིར་ལན་བདུན་སྐྱེས་ནས་
མཐར་ལྷའི་རྟེན་ལ་འདའོ། །ཞེས་གསུངས་པའི་ཕྱིར། ཀུན་བཏུས་ལྟར་ན། ལྷའི་རྟེན་ཅན་
གྱི་དེ་ཤི་འཕོས་ནས་འདོད་པར་(༢༢བ)མིའི་སྐྱེ་སྲིད་གཅིག །དེ་རྗེས་ལྷའི་སྐྱེ་སྲིད་གཅིག །
དེ་རྗེས་མིའི་སྐྱེ་སྲིད་གཅིག་སྟེ་ཚུལ་དེ་ལྟར་དུ་སྤེལ་ནས་མཐར་ལྷའི་རྟེན་ལ་མྱང་འདས་
མངོན་དུ་བྱེད། འདིས་མིའི་རྟེན་ལ་རིགས་འགྲེ་སྟེ། ཀུན་བཏུས་ལས། རེ་ལྟར་ཐོགས་ན་
ལན་བདུན་པ་གང་ཞེ་ན། རྒྱུན་དུ་ཞུགས་པའི་གང་ཟག་ཉིད་ལྷ་དང་མིར་ཡན་མན་དུ་
ལན་བདུན་དུ་སྲིད་པར་འཁོར་བར་བྱས་པས་སྡུག་བསྔལ་གྱི་ཐ་མ་ཐོབ་པའོ། །ཞེས་
གསུངས། ཞེས་གསུངས་པའི་ཕྱིར། དེ་གང་རུང་གང་ཞིག །འདོད་པར་སྲིད་པ་ཉེར་བརྒྱད་
ལེན་པར་མ་ངེས་པའི་རིགས་ཅན། མ་ངེས་པའི་རྒྱུན་ཞུགས་སྲིད་པ་ལན་བདུན་
པ་བའི་མཚན་ཉིད། དབྱེ་ན། ལྷའི་རྟེན་ཅན་གྱི་དེ་དང་། མིའི་རྟེན་ཅན་གྱི་དེ་
གཉིས་ཡོད། མཚན་ཉིད་སོགས་སྔར་དང་འདྲའོ། །འདོད་ཉོན་གསུམ་པ་སྤངས་པའི་
རྒྱུན་ཞུགས་ཀྱི་འབྲས་བུ་གསར་དུ་ཐོབ་པའི་རྒྱུན་ཞུགས་འབྲས་གནས་ཁྱད་པར་ཅན་
གང་ཞིག །འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པར་ངེས་ཤིང་བཞི་མི་ལེན་
པར་ངེས་པ། རྒྱུན་ཞུགས་རིགས་སྐྱེའི་མཚན་ཉིད། དེ་ཡིན་ན། འདོད་ཉོན་གསུམ་པ་
- 386 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
སྤངས་པས་ཁྱབ། བཞི་པ་སྤངས་མ་སྤངས་གཉིས་ཀ་ཡོད། ལྔ་པ་མ་སྤངས་པས་ཁྱབ།
འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པས་ཁྱབ། གསུམ་ལེན་མི་ལེན་གཉིས་
ཡོད། བཞི་མི་ལེན་པས་ཁྱབ་སྟེ། མཛོད་ལས། རྣམ་གསུམ་རྣམ་བཞི་ལས་གྲོལ་
བ། །ཚེ་གཉིས་གསུམ་དུ་རིགས་ནས་རིགས། །ཞེས་དང་། བློ་གསལ་བགྲོད་པའི་ཐེམ་
སྐས་ལས། ཉོན་མོངས་གསུམ་དང་སྐྱེ་བ་གཉིས། །རིམ་བཞིན་ངེས་སྤངས་ངེས་པར་
ལེན། །བཞི་པ་སྤངས་དང་སྐྱེ་བ་ནི། །གསུམ་པ་བླངས་དང་མ་བླངས་འདྲ། །སྤང་བྱ་ལྔ་
པ་སྐྱེ་བ་བཞི། །ངེས་པར་མ་སྤངས་མ་བླངས་པ། །རིགས་ནས་རིགས་སྐྱེའི་ཁྱད་ཆོས་
སུ། །མཁས་པ་རྣམས་ཀྱིས་རྟོགས་པར་བྱ། །ཞེས་གསུངས་པའི་ཕྱིར། དབྱེ་ན། ལྷའི་
རིགས་ནས་རིགས་སྐྱེ་དང་མིའི་རིགས་ནས་རིགས་སྐྱེ་གཉིས་ཡོད། ས་མཚམས་ནི། སྤང་
བྱ་ཅིག་ཅར་བའི་ས་མཚམས་མཐོང་ལམ་སྐད་ཅིག་བཅུ་དྲུག་པ་ནས་ཁམས་གསུམ་གྱི་
སྒོམ་སྤང་ཉོན་མོངས་(༢༣ན)ཆུང་ངུའི་ཆུང་ངུའི་དངོས་གཉེན་གྱི་བར་ན་ཡོད། སྤང་བྱ་
རིམ་གྱིས་པའི་ས་མཚམས་མཐོང་ལམ་སྐད་ཅིག་བཅུ་དྲུག་པ་ནས་འདོད་ཉོན་དྲུག་པའི་
དངོས་གཉེན་བར་ཆད་མེད་ལམ་གྱི་བར་ན་ཡོད། །
ཁོ་ན་རེ། འབྲས་བུ་རིམ་གྱིས་པའི་ཕྱིར་འོང་ཡིན་ན། འདོད་ཉོན་དྲུག་པའི་དངོས་
གཉེན་ཐོབ་པས་ཁྱབ་པར་ཐལ། ས་མཚམས་དེའི་ཕྱིར། འདོད་ན། ཞི་རགས་ཀྱི་རྣམ་
པ་ཅན་གྱི་འཇིག་རྟེན་པའི་ལམ་ལ་བརྟེན་ནས་འབྲས་བུ་རིམ་གྱིས་པའི་ཕྱིར་འོང་གི་
འབྲས་བུ་དངོས་སུ་ཐོབ་པ་ཅིག་མེད་པར་ཐལ། ཟེར་ན་སྐྱོན་མེད་དེ། དེ་འདས་ལམ་
གཙོ་ཆེ་བའི་དབང་དུ་བྱས་པའི་ཕྱིར། སྒྲ་བཤད་པ་ནི། ཅིའི་ཕྱིར་རྒྱུན་ཞུགས་ཞེས་བྱ་ཞེ་
ན་མྱང་འདས་ཐོབ་པའི་ལམ་གྱི་རྒྱུན་ལ་ཞུགས་པས་ན་རྒྱུན་ཞུགས་ཞེས་བཤད་པའི་
ཕྱིར། དེ་ཡང་སྒྲ་བཤད་ཙམ་ཡིན་གྱི་ཁྱབ་པ་འཆའ་བ་མ་ཡིན་ནོ། །
- 387 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཕྱིར་འོང་ཞུགས་པ་བཤད་པ། ་
གཉིས་པ་ཕྱིར་འོང་ཞུགས་གནས་བཤད་པ་ལ། ཁ་ཅིག །ལམ་རྗེས་ཤེས་ཀྱི་
རྟོགས་པ་ཐོབ་པའི་འདོད་ཉོན་དྲུག་པ་མ་སྤངས་པའི་ཉན་ཐོས་གང་ཞིག །འདོད་ཉོན་
དང་པོ་ནས་དྲུག་པའི་བར་གང་རུང་སྤོང་བ་ལ་བརྩོན་བཞིན་པའི་གང་ཟག །འབྲས་བུ་
རིམ་གྱིས་པའི་ཕྱིར་འོང་ཞུགས་པའི་མཚན་ཉིད་ཟེར་ན། འདོད་ཉོན་དྲུག་པའི་དངོས་
གཉེན་ལ་གནས་པའི་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་སླ། འདོད་མི་ནུས་ཏེ།
དགྲ་བཅོམ་ཞུགས་པ་ཡིན་པའི་ཕྱིར་ཏེ། སྤང་བྱ་ཅིག་ཅར་བའི་དགྲ་བཅོམ་ཞུགས་པ་
ཡིན་པའི་ཕྱིར། ཁ་ཅིག །དེ་ཕྱིར་འོང་ཞུགས་པའི་མཚན་ཉིད་ཟེར་ན། མཐོང་ལམ་སྡུག་
བསྔལ་ཆོས་བཟོད་ལ་གནས་པའི་ཕྱིར་འོང་ཞུགས་པ་ཆོས་ཅན། ལམ་རྗེས་ཤེས་ཀྱི་
རྟོགས་པ་ཐོབ་པར་ཐལ། མཚོན་བྱ་དེའི་ཕྱིར། དེར་ཐལ། དེ་ཡོད་པའི་ཕྱིར། དེར་ཐལ།
འབྲས་བུ་ཐོད་རྒལ་བའི་ཕྱིར་འོང་ཞུགས་པ་ཡོད་པའི་ཕྱིར། འདོད་མི་ནུས་ཏེ། ཆོས་
ཅན་དེའི་ཕྱིར། ད་
ཁ་ཅིག །ཞུགས་པ་བཞིའི་ནང་ཚན་གང་ཞིག །གཙོ་བོར་ཕྱིར་འོང་གི་(༢༣བ)
འབྲས་བུ་ཐོབ་ཕྱིར་དུ་བརྩོན་པ་དེ། ཕྱིར་འོང་ཞུགས་པའི་མཚན་ཉིད་ཟེར་ན། ཞུགས་
པ་བཞིའི་ནང་ཚན་གང་ཞིག་གཙོ་བོར་ཉན་ཐོས་དགྲ་བཅོམ་པའི་འབྲས་བུ་ཐོབ་ཕྱིར་དུ་
བརྩོན་པ་དེ་ཡིན་ན། དགྲ་བཅོམ་ཞུགས་པ་ཡིན་དགོས་པར་ཐལ། དམ་བཅའ་འཐད་
པའི་ཕྱིར། འདོད་ན། ཕྱིར་འོང་ཞུགས་པ་ཆོས་ཅན། དེར་ཐལ། དེའི་ཕྱིར། ཁ་
ཅིག །ཕྱིར་འོང་ཞུགས་པ་ཡིན་ན། འདོད་ཉོན་ལྔ་པ་སྤངས་པས་ཁྱབ་སྟེ། ཀུན་བཏུས་
ལས། ལན་ཅིག་ཕྱིར་འོང་བའི་འབྲས་བུ་ལ་ཞུགས་པ་གང་ཞེ་ན། གང་སྒོམ་པའི་ལམ་
- 388 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ལ་འདོད་པ་ན་སྤྱོད་པའི་ཉོན་མོངས་པ་རྣམ་པ་ལྔ་སྤངས་པའི་ལམ་ལ་གནས་པའི་གང་
ཟག་གོ །ཞེས་གསུངས་པའི་ཕྱིར་ན་མ་ཁྱབ་སྟེ། དེ་ཕྱིར་འོང་ཞུགས་པའི་ཡ་མཐའི་ས་
མཚམས་སྟོན་པའི་གཞུང་ཡིན་པའི་ཕྱིར། དེ་ལྟར་མ་ཡིན་ན། འདོད་ཉོན་དང་པོའི་
དངོས་གཉེན་བར་ཆད་མེད་ལམ་ལ་གནས་པའི་འབྲས་བུ་རིམ་གྱིས་པའི་རྒྱུན་ཞུགས་
འབྲས་གནས་ཁྱད་པར་ཅན་ཆོས་ཅན། དེར་ཐལ། དེའི་ཕྱིར། རྟགས་གྲུབ་སྟེ། དེ་ཡོད་
པའི་ཕྱིར། ཁ་ཅིག །འབྲས་བུ་ཐོད་རྒལ་བའི་ཕྱིར་འོང་ཞུགས་པའི་ས་མཚམས་སྦྱོར་
ལམ་སྟན་གཅིག་པ་ནས་འཇིག་རྟེན་པའི་སྒོམ་སྤང་དུ་གྱུར་པའི་འདོད་ཉོན་དྲུག་པའི་
དངོས་གཉེན་བར་ཆད་མེད་ལམ་གྱི་བར་ན་ཡོད་ཟེར་ན། སྦྱོར་ལམ་སྟན་གཅིག་པ་ལ་
གནས་པའི་ཕྱིར་འོང་ཞུགས་པ་དེས་དེ་མ་སྤངས་པར་ཐལ། ས་མཚམས་དེའི་ཕྱིར།
འདོད་ན། དེ་ཆོས་ཅན། ཁྱོད་ཀྱིས་དེ་སྤངས་པར་ཐལ། ཁྱོད་འབྲས་བུ་ཐོད་རྒལ་བའི་
ཕྱིར་འོང་ཞུགས་པ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། ཁ་ཅིག །འདོད་ཉོན་དྲུག་པ་
སྤངས་པའི་ཉན་ཐོས་སློབ་པའི་འབྲས་གནས་དེ། ཕྱིར་འོང་འབྲས་གནས་ཀྱི་མཚན་
ཉིད་ཟེར་ན། འདོད་ཉོན་དྲུག་པ་སྤངས་པའི་རྣམ་གྲོལ་ལམ་ལ་གནས་པའི་སྤང་བྱ་ཅིག་
ཅར་བའི་རྒྱུན་ཞུགས་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་
གྲུབ་སྟེ། དེ་ཡོད་པའི་ཕྱིར་ཏེ། འདོད་ཉོན་བདུན་པ་སྤངས་པའི་དེ་ཡོད་པའི་ཕྱིར། ཁ་
ཅིག །དེ་འབྲས་བུ་རིམ་གྱིས་པའི་ཕྱིར་འོང་གི་མཚན་ཉིད་ཟེར་ན། ཕྱིར་འོང་ཆོས་
(༢༤ན)ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། རྟགས་གྲུབ་སྟེ། དེ་ཡོད་པའི་
ཕྱིར། འདོད་ཉོན་དགུ་པ་མ་སྤངས་པའི་དེ་ཡོད་པའི་ཕྱིར། ད་
ཁ་ཅིག །ཕྱིར་འོང་ཡིན་ན། འདོད་པར་ལས་ཉོན་གྱིས་སྐྱེ་བ་གཅིག་ལེན་པས་
ཁྱབ་ཟེར་ན། ཕྱིར་འོང་གི་རྟེན་ལ་ཕྱིར་མི་འོང་གི་འབྲས་བུ་མངོན་དུ་བྱེད་པ་མེད་པར་
ཐལ། དམ་བཅའ་དེ་འཐད་པའི་ཕྱིར། འདོད་མི་ནུས་ཏེ། དེའི་རྟེན་ལ་གཟུགས་སུ་ཉེར་
- 389 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འགྲོའི་ཕྱིར་མི་འོང་གི་འབྲས་བུ་མངོན་དུ་བྱེད་པ་ཡོད་པའི་ཕྱིར། མ་གྲུབ་ན། འདོད་
པར་ཚེ་ཡོངས་སུ་གྱུར་པའི་འཕགས་པ་ཁམས་གོང་མར་ལས་ཉོན་གྱིས་སྐྱེ་བ་ལེན་པ་
ཞིག་ཡོད་པར་ཐལ་ལོ། ། །
ཁ་ཅིག །དེ་ཡིན་ན། འདོད་པར་ལས་ཉོན་གྱིས་སྐྱེ་བ་གཉིས་མི་ལེན་པས་ཁྱབ་
ཟེར་ན། ཉན་ས་ལས། ལྷའི་སྲིད་པ་དང་མིའི་སྲིད་པ་གཅིག་སྟེ་གྲུབ་པའི་ཕྱིར། ལན་
ཅིག་ཕྱིར་འོང་བའི་འབྲས་བུ་རྣམ་པར་བཞག་གོ །ཞེས་དང་། མཛོད་འགྲེལ་ལས། ལྷ་
དག་གི་ནང་དུ་སོང་ནས་མིའི་འཇིག་རྟེན་དུ་ལན་ཅིག་ཕྱིར་འོང་བའི་ལན་ཅིག་ཕྱིར་འོང་
བ་སྟེ། ཕན་ཆད་སྐྱེ་བ་མེད་པའི་ཕྱིར་རོ། །ཞེས་གསུངས་པ་མི་འཐད་པར་ཐལ། དམ་
བཅའ་དེ་འཐད་པའི་ཕྱིར། །
ཁོ་ན་རེ། ལྷའི་སྲིད་པ་གཅིག་མིའི་སྲིད་པ་གཅིག་སྟེ། གཉིས་ལེན་པའི་ཕྱིར་འོང་
ཆོས་ཅན། ཁྱོད་ལན་ཅིག་ཕྱིར་འོང་མ་ཡིན་པར་ཐལ། ཁྱོད་ཀྱིས་འདོད་པར་སྐྱེ་སྲིད་
གཉིས་ལེན་པའི་ཕྱིར་ན་མ་ཁྱབ་སྟེ། དེས་འདོད་པར་རིགས་མཐུན་གྱི་སྐྱེ་སྲིད་གཉིས་
མི་ལེན་པས་དེ་ལ་ལན་ཅིག་ཕྱིར་འོང་བ་ཞེས་བཤད་པའི་ཕྱིར། ཁོ་ན་རེ། དེ་ཆོས་ཅན།
ཁྱོད་ཀྱིས་འདོད་པར་རིགས་མཐུན་གྱི་སྐྱེ་སྲིད་གཉིས་ལེན་པར་ཐལ། ཁྱོད་ཀྱིས་འདོད་
པའི་ལྷའི་སྐྱེ་སྲིད་གཅིག་དང་མིའི་སྐྱེ་སྲིད་གཅིག་ལེན་པ་གང་ཞིག །དེ་གཉིས་རིགས་
མཐུན་ཡིན་པའི་ཕྱིར་ཏེ། དེ་གཉིས་འདོད་ཁམས་སུ་རིགས་མཐུན་པའི་ཕྱིར་ན་མ་ཁྱབ།
དེར་ཐལ། དེ་གཉིས་འདོད་ཁམས་ཡིན་པའི་ཕྱིར་ཟེར་ན། ངེས་པའི་རྒྱུན་ཞུགས་སྲིད་
པ་ལན་བདུན་པ་བ་ཆོས་ཅན། འདོད་པར་རིགས་མཐུན་གྱི་སྐྱེ་སྲིད་བཅུ་བཞི་མི་ལེན་
པར་ཐལ། ཆོས་ཅན་དེ་དང་(༢༤ བ)གཅིག་ཡིན་པའི་ཕྱིར། འདོད་ན་སོང་། དེ་འདྲ་
བའི་ལྷའི་བདུན་དང་མིའི་བདུན་རིགས་མཐུན་མ་ཡིན་པར་ཐལ་ལོ། །འདོད་ན་སོང་།
དེ་རིགས་མཐུན་ཡིན་པར་ཐལ། དེ་འདོད་ཁམས་སུ་རིགས་མཐུན་ཡིན་པའི་ཕྱིར་ཏེ།
- 390 -



ས
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
དེ་གཉིས་འདོད་ཁམས་ཡིན་པའི་ཕྱིར། ཁྱབ་པ་ཁས། །
ཁ་ཅིག །ཕྱིར་འོང་ཡིན་ན། འདོད་ཉོན་དྲུག་པ་སྤངས་པས་མ་ཁྱབ་ཟེར་ན། དེ་
ཁྱབ་པར་ཐལ། དེ་ཡིན་ན། ཕལ་ཆེར་ལ་འདོད་ཆགས་དང་བྲལ་བས་རབ་ཏུ་ཕྱེ་བའི་
དགེ་སྦྱོང་ཚུལ་གྱི་འབྲས་བུ་ལ་གནས་པས་ཁྱབ་པའི་ཕྱིར་ཏེ། ཕལ་ཆེར་ལ་འདོད་ཆགས་
དང་བྲལ་བས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་འཕགས་པ།
ཕྱིར་འོང་འབྲས་གནས་ཀྱི་མཚན་ཉིད་དུ་རྣམ་བཤད་ལས་གསུངས་པའི་ཕྱིར་ཏེ། རྣམ་
བཤད་ལས། གཉིས་པ་ཕལ་ཆེར་དང་། མ་ལུས་པར་སྤངས་པས་འབྲས་བུ་བར་པ་
གཉིས་དང་། ཞེས་གསུངས་པའི་ཕྱིར། །
ཁ་ཅིག །འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་
གང་ཞིག །འདོད་ལྷར་སྐྱེ་བ་གཅིག་བླངས་ནས་རྟེན་དེ་ལ་མྱང་འདས་མངོན་དུ་བྱེད་པ་
དེ། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པའི་མཚན་ཉིད།
ཟེར་ན། མིའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་
སྔོན་དུ་སོང་ཞིང་འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་
ཅན་ཚེ་གཅིག་བར་ཆད་གཅིག་པ་ཆོས་ཅན། ཟུར་ཕྱི་མ་དེར་ཐལ། མཚོན་བྱ་དེའི་ཕྱིར།
ཕྱིར་མི་འོང་གི་འབྲས་བུ་མངོན་དུ་བྱེད་པ་ལ་རང་གི་སྤང་བྱའི་གཙོ་བོ་འདོད་ཉོན་དགུ་
པ་ཁོ་ནས་བར་དུ་ཆོད་ཅིང་། དགྲ་བཅོམ་པའི་འབྲས་བུ་མངོན་དུ་བྱེད་པ་ལ་སྐྱེ་བ་
གཅིག་ཁོ་ནས་བར་དུ་ཆོད་པའི་ཕྱིར་འོང་འབྲས་གནས་ཁྱད་པར་ཅན་ཡིན་པའི་ཕྱིར།
ལྷའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་
སོང་བའི་འདོད་ཉོན་བརྒྱད་པ་སྤངས་པའི་ཕྱིར་འོང་འབྲས་གནས་ཁྱད་པར་ཅན་དེ།
ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་ཡིན་པའི་ཕྱིར། མ་
གྲུབ་ན་སླ། འདོད་ན། ལྷའི་རྟེན་(༢༥ན)ལ་མྱང་འདས་མངོན་དུ་བྱེད་པར་ཐལ་ལོ། །
- 391 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འདོད་མི་ནུས་ཏེ། མིའི་རྟེན་ལ་མྱང་འདས་མངོན་དུ་བྱེད་པའི་ཕྱིར་ཏེ། མིའི་རྟེན་ཅན་
གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་སོང་བའི་ཕྱིར་འོང་
ཡིན་པའི་ཕྱིར། ཁྱབ་སྟེ། མིའི་རྟེན་ཅན་གྱི་ངེས་པའི་རྒྱུན་ཞུགས་སྲིད་པ་ལན་བདུན་པ་
ཡིན་ན། མིའི་རྟེན་ལ་མྱང་འདས་མངོན་དུ་བྱེད་པས་ཁྱབ་པའི་ཕྱིར། །
ཁོ་ན་རེ། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་ཡིན་
ན། འདོད་ལྷའི་རྟེན་ལ་མྱང་འདས་མངོན་དུ་བྱེད་པས་ཁྱབ་པར་ཐལ། ཀུན་བཏུས་
ལས། བར་ཆད་གཅིག་པ་གང་ཞེ་ན། ལན་གཅིག་ཕྱིར་འོང་བ་ལྷ་རྣམས་ཀྱི་ནང་ཉིད་དུ་
གང་སྡུག་བསྔལ་གྱི་ཐ་མ་ཐོབ་པའོ། །ཞེས་གསུངས་པའི་ཕྱིར་ན་མ་ཁྱབ་སྟེ། འགོག་
སྙོམས་གསར་དུ་སྐྱེ་བའི་རྟེན་གྱི་གང་ཟག་ཡིན་ན། མི་ཡིན་དགོས་པར་ཐལ་ལོ། །
མཛོད་ལས། འགོག་པ་དང་པོར་མིའི་ནང་དུ། །ཞེས་པ་དང་། ཀུན་བཏུས་ལས།
འགོག་པའི་སྙོམས་པར་འཇུག་པ་ནི་འཇིག་རྟེན་ལས་འདས་པ་སྟེ། མི་རྣམས་ཀྱི་ནང་དུ་
མངོན་པར་འགྲུབ་བོ། །ཞེས་གསུངས་པའི་ཕྱིར། ཁྱབ་པ་ཁས། །
གཞན་ཡང་། ཕྱིར་འོང་ཞུགས་པ་ཡིན་ན། འདོད་ཉོན་ལྔ་པ་སྤངས་པས་ཁྱབ་
པར་ཐལ། ཀུན་བཏུས་ལས། ལན་ཅིག་ཕྱིར་འོང་བའི་འབྲས་བུ་ལ་ཞུགས་པ་གང་ཞེ་
ན། ཞེས་གསུངས་པའི་ཕྱིར། ཁྱབ་པ་ཁས། རང་རེས། ཕྱིར་འོང་འབྲས་གནས་ཁྱད་
པར་ཅན་དང་ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་དོན་
གཅིག་བྱས་པ་ལ་ཁོ་ན་རེ། འདོད་ཉོན་བདུན་པའི་དངོས་གཉེན་ལ་གནས་པའི་ཕྱིར་
འོང་ཆོས་ཅན། ཕྱིར་འོང་འབྲས་གནས་ཁྱད་པར་ཅན་ཚེ་གཅིག་བར་ཆད་གཅིག་པ་
ཡིན་པར་ཐལ། ཕྱིར་འོང་འབྲས་གནས་ཁྱད་པར་ཅན་ཡིན་པའི་ཕྱིར། ཁྱབ་པ་ཁས།
འདོད་ན། ཕྱིར་མི་འོང་འབྲས་བུ་མངོན་དུ་བྱེད་པ་ལ་འདོད་ཉོན་དགུ་པ་ཁོ་ནས་བར་དུ་
ཆོད་པར་ཐལ། འདོད་པའི་ཕྱིར་ཟེར་ན་མ་ཁྱབ། འདོད་མི་ནུས་ཏེ། དེ་ལ་འདོད་ཉོན་
- 392 -



m)
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བརྒྱད་པ་དང་དགུ་པ་གཉིས་ཀས་བར་དུ་ཆོད་པའི་ཕྱིར། (༢༥བ)ཞེས་ཟེར་ཞིང་། ཁ་
ཅིག །དེ་ཡིན་ན། འདོད་ཉོན་བརྒྱད་པ་སྤངས་པས་ཁྱབ་སྟེ། མཛོད་ལས། ཉེས་ཆ་
བདུན་དང་བརྒྱད་ཟད་པ། །ཚེ་གཅིག་བར་ཆད་གཅིག་པ་དང་། །གསུམ་པ་ལ་ནི་
ཞུགས་པའང་ཡིན། །ཞེས་གསུངས་པའི་ཕྱིར་ན། ལན་ཅིག་ཕྱིར་འོང་ཡིན་ན། འདོད་
པར་ལས་ཉོན་གྱིས་སྐྱེ་བ་གཅིག་ལེན་པས་ཁྱབ་པར་ཐལ། ཕྱིར་འོང་འབྲས་གནས་
ཁྱད་པར་ཅན་ཚེ་གཅིག་བར་ཆད་གཅིག་པ་ཡིན་ན། དེ་ཡིན་དགོས་པའི་ཕྱིར། འདོད་
ན། བཀག་ཟིན། མཛོད་འགྲེལ་ལས། ཞུགས་པ་ལྷག་མ་རྣམས་ནི་འབྲས་བུ་ལ་གནས་
པ་གསུམ་ལས་ཐ་མི་དད་པའི་ཕྱིར། ཞེས་པའི་དོན་ལ་ཁ་ཅིག །ཕྱིར་འོང་ཞུགས་པ་
ཡིན་ན། རྒྱུན་ཞུགས་འབྲས་གནས་ཡིན་པས་ཁྱབ། ཕྱིར་མི་འོང་ཞུགས་པ་ཡིན་ན།
ཕྱིར་འོང་འབྲས་གནས་ཡིན་པས་ཁྱབ། དགྲ་བཅོམ་ཞུགས་པ་ཡིན་ན། ཕྱིར་མི་འོང་
འབྲས་གནས་ཡིན་པས་ཁྱབ་ཟེར་ན། འབྲས་བུ་ཐོད་རྒལ་བའི་ཕྱིར་འོང་ཞུགས་པ་ཆོས་
ཅན། རྒྱུན་ཞུགས་འབྲས་གནས་སུ་ཐལ། ཕྱིར་འོང་ཞུགས་པ་ཡིན་པའི་ཕྱིར། ཁྱབ་པ་
ཁས། རྟགས་གྲུབ་སྟེ། དེ་ཡོད་པའི་ཕྱིར། འདོད་ན། ལམ་རྗེས་ཤེས་ཀྱི་རྟོགས་པ་ཐོབ་
པར་ཐལ་ལོ། །འདོད་མི་ནུས་ཏེ། སྦྱོར་ལམ་སྟན་གཅིག་ནས་ལམ་རྗེས་བཟོད་ཀྱི་བར་
གང་རུང་ལ་གནས་པའི་ཕྱིར་ཏེ། ཆོས་ཅན་དེའི་ཕྱིར། གཉིས་པ་ལ་ཆགས་བྲལ་སྔོན་
སོང་གི་ཕྱིར་མི་འོང་ཞུགས་པ་ཆོས་ཅན། དེར་ཐལ། དེའི་ཕྱིར། འདོད་ན། སྔར་བཞིན་
ནོ། །གསུམ་པ་ལ་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་ཆོས་
ཅན། དེར་ཐལ། དེའི་ཕྱིར། །
༈ རང་ལུགས་ནི། ལུང་དེའི་དོན་ཡོད་དེ། དེ་འབྲས་བུ་རིམ་གྱིས་པའི་དབང་དུ་
བྱས་པའི་ཕྱིར། རོང་ཊིཀ་པ་ན་རེ། དེ་འབྲས་བུ་རིམ་གྱིས་པའི་དབང་དུ་བྱས་ཟེར་ཞིང་།
འབྲས་བུ་ཐོད་རྒལ་བའི་ཕྱིར་འོང་གི་རྟོགས་པ་སྔོན་དུ་སོང་བའི་ཕྱིར་མི་འོང་འབྲས་བུ་
-393 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
རིམ་གྱིས་པ་ཡིན་ཟེར་བ་ནང་འགལ་ཏེ། འབྲས་བུ་རིམ་གྱིས་པའི་ཕྱིར་མི་འོང་ཞུགས་
པ་ཡིན་ན། འབྲས་བུ་རིམ་གྱིས་པ་ཡིན་དགོས་པར་ཐལ། ལུང་དོན་དེའི་ཕྱིར། འདོད་
ན། འབྲས་བུ་ཐོད་རྒལ་བའི་ཕྱིར་འོང་འབྲས་(༢༦ན)གནས་ཁྱད་པར་ཅན་ཆོས་ཅན།
དེར་ཐལ། དེའི་ཕྱིར། རྟགས་དངོས། འདོད་མི་ནུས་ཏེ། འབྲས་བུ་ཐོད་རྒལ་བ་ཡིན་
པའི་ཕྱིར། ་
ཁ་ཅིག །ལུང་དོན་དེ་ལྟར་འཆད་པ་དང་སྤང་བྱ་ཅིག་ཅར་བའི་རྒྱུན་ཞུགས་དང་
དེའི་དགྲ་བཅོམ་གཉིས་འབྲས་བུ་རིམ་གྱིས་པ་ཡིན་ཟེར་བ་ནང་འགལ་ཏེ། འབྲས་བུ་
རིམ་གྱིས་པའི་དགྲ་བཅོམ་ཞུགས་པ་ཡིན་ན། འབྲས་བུ་རིམ་གྱིས་པ་ཡིན་དགོས་པར་
ཐལ། དམ་བཅའ་དེའི་ཕྱིར། འདོད་ན། སྤང་བྱ་ཅིག་ཅར་བའི་རྒྱུན་ཞུགས་འབྲས་
གནས་ཁྱད་པར་ཅན་ཆོས་ཅན། དེར་ཐལ། དེའི་ཕྱིར། རྟགས་སོང་། འདོད་ན་རིམ་
གྱིས་པ་ཡིན་པར་ཐལ་ལོ། །འདོད་མི་ནུས་ཏེ། ཅིག་ཅར་བ་ཡིན་པའི་ཕྱིར།།
ནས་ ར ང་ལུགས་ལ་ཕྱིར་འོང་ཞུགས་པ་དང་ །
དེའི་འབྲས་གནས་བཤད་པ། །
༈ རང་ལུགས་ལ། ཕྱིར་འོང་ཞུགས་པ་བཤད་པ་དང༌། དེའི་འབྲས་གནས་བཤད་
པ་གཉིས། དང་པོ་ལ། མཚན་ཉིད། དབྱེ་བ། ས་མཚམས་གསུམ་ལས། དང་པོ་ནི།
ཞུགས་པ་བཞིའི་ནང་ཚན་གང་ཞིག །ཕྱིར་འོང་གི་འབྲས་བུ་ཐོབ་ཕྱིར་དུ་བརྩོན་པའི་
སྦྱོར་བ་རྒྱུན་ཆགས་ལ་གནས་པས་རབ་ཏུ་ཕྱེ་བ། ཕྱིར་འོང་ཞུགས་པའི་མཚན་ཉིད། དབྱེ་
ན། འབྲས་བུ་ཐོད་རྒལ་བའི་ཕྱིར་འོང་ཞུགས་པ་དང་། འབྲས་བུ་རིམ་གྱིས་པའི་དེ་
གཉིས། ཕྱིར་འོང་ཞུགས་པ་གང་ཞིག །སྦྱོར་ལམ་སྟན་གཅིག་ནས་ལམ་རྗེས་བཟོད་ཀྱི་
བར་གང་རུང་ལ་གནས་པ་དེ། དང་པོའི་མཚན་ཉིད། དེ་ལ་དབྱེ་ན། དབང་རྟུལ་དད་
- 394 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
པའི་རྗེས་འབྲང་གི་ཕྱིར་འོང་ཞུགས་པ་དང་། དབང་རྣོན་ཆོས་ཀྱི་རྗེས་འབྲང་གི་དེ་
གཉིས་ཡོད། ཕྱིར་འོང་ཞུགས་པ་གང་ཞིག །རྒྱུན་ཞུགས་ཀྱི་རྟོགས་པ་སྔོན་དུ་སོང་བ། །
གཉིས་པའི་མཚན་ཉིད། དེ་ལ་དབྱེ་ན། ཕྱིར་འོང་ཞུགས་པ་དད་མོས་པ་དང་དེ་
མཐོང་ཐོབ་པ་གཉིས་ཡོད། དང་པོའི་ས་མཚམས་སྦྱོར་ལམ་སྟན་གཅིག་པ་ནས་ལམ་
རྗེས་བཟོད་ཀྱི་བར་ན་ཡོད། གཉིས་པའི་ས་མཚམས་རྒྱུན་ཞུགས་(༢༦བ)ཀྱི་འབྲས་
བུ་ཐོབ་རྗེས་སུ་འདོད་ཉོན་དང་པོ་སྤོང་བ་ལ་བརྩོན་པ་ནས་དེ་དྲུག་སྤོང་བ་ལ་བརྩོན་
བཞིན་པའི་བར་དུ་ཡོད། །
གཉིས་པ་ལ་མཚན་ཉིད། དབྱེ་བ། ས་མཚམས་གསུམ། དང་པོ་ནི། ཕལ་ཆེར་ལ་
འདོད་ཆགས་དང་བྲལ་བས་རབ་ཏུ་ཕྱེ་བའི་རིགས་སུ་གནས་པའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག །ཕྱིར་འོང་འབྲས་གནས་ཀྱི་མཚན་ཉིད། །
གཉིས་པ་དེ་ལ་འབྲས་བུ་ཐོབ་ཚུལ་གྱི་སྒོ་ནས་དབྱེ་ན་འབྲས་བུ་ཐོད་རྒལ་བའི་
ཕྱིར་འོང་དང་། འབྲས་བུ་རིམ་གྱིས་པའི་ཕྱིར་འོང་གཉིས་ཡོད། ཁྱོད་ཡིན་པའམ། ཁྱོད་
ཀྱི་ནང་ཚན་དུ་གྱུར་པའི་འབྲས་བུ་རིམ་གྱིས་པའི་ཕྱིར་འོང་མེད་པ་ཡང་ཡིན། ཕྱིར་འོང་
འབྲས་གནས་ཡང་ཡིན་པའི་གཞི་མཐུན་པར་དམིགས་པ། དང་པོའི་མཚན་ཉིད། ཕྱིར་
འོང་གང་ཞིག །རྒྱུན་ཞུགས་ཀྱི་རྟོགས་པ་སྔོན་དུ་སོང་བ། གཉིས་པའི་མཚན་ཉིད། དེ་
ལ་དབང་པོའི་སྒོ་ནས་དབང་རྟུལ་དད་མོས་པའི་ཕྱིར་འོང་འབྲས་གནས་དང་། དབང་
རྣོན་མཐོང་ཐོབ་པའི་ཕྱིར་འོང་འབྲས་གནས་གཉིས། ཕྱིར་འོང་འབྲས་གནས་གང་
ཞིག །རང་གི་ཞུགས་པ་དད་པའི་རྗེས་འབྲང་དང་དད་མོས་པ་གང་རུང་གི་རྟོགས་པ་
སྔོན་དུ་སོང་བ། དང་པོའི་མཚན་ཉིད། དེ་གང་ཞིག །རང་གི་ཞུགས་པ་ཆོས་ཀྱི་རྗེས་
འབྲང་དང་མཐོང་ཐོབ་པ་གང་རུང་གི་རྟོགས་པ་སྔོན་དུ་སོང་བ། གཉིས་པའི་མཚན་
ཉིད། དེ་ལ་སྦྱོར་བའི་སྒོ་ནས་དབྱེ་ན། ཕྱིར་འོང་འབྲས་གནས་ཙམ་པོ་བ་དང༌། དེ་ཁྱད་
- 395 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ཅན་གཉིས། ཕྱིར་འོང་འབྲས་གནས་གང་ཞིག །རང་གི་གོང་མའི་འབྲས་བུ་ལ་མ་
ཞུགས་པས་རབ་ཏུ་ཕྱེ་བ། དང་པོའི་མཚན་ཉིད། དེ་གང་ཞིག །དེ་ལ་ཞུགས་པས་རབ་
ཏུ་ཕྱེ་བའི་རིགས་སུ་གནས་པ། གཉིས་པའི་མཚན་ཉིད། ཕྱིར་འོང་འབྲས་གནས་ཁྱད་
པར་ཅན་དང་ཚེ་གཅིག་བར་(༢༧ན)ཆད་གཅིག་པ་དོན་གཅིག་སྟེ། མཛོད་ལས། ཉེས་
ཆ་བདུན་དང་བརྒྱད་ཟད་པ། །ཞེས་གསུངས་པའི་ཕྱིར། འབྲས་བུ་ཐོད་རྒལ་བའི་ཕྱིར་
འོང་གི་ས་མཚམས་བདེན་པ་མངོན་རྟོགས་སྐད་ཅིག་བཅུ་དྲུག་པ་ནས་འདོད་ཉོན་དགུ་
པའི་དངོས་གཉེན་གྱི་བར་ན་ཡོད། གཉིས་པ་ནི། དེ་དྲུག་སྤངས་པའི་རྣམ་གྲོལ་ལམ་
ནས་དེ་དགུ་པའི་དངོས་གཉེན་གྱི་བར་ན་ཡོད། སྒྲ་བཤད་པ་ནི། ཅིའི་ཕྱིར་ཕྱིར་འོང་
ཞེས་བྱ་ན། འདོད་པར་ལས་ཉོན་གྱིས་ལན་ཅིག་ཕྱིར་འོང་བ་སྟེ་སྐྱེ་སྲིད་གཅིག་ལེན་
པས་ན་དེ་ལྟར་བཤད་པའི་ཕྱིར། །
བle
ཕྱིར་མི་འོང་ཞུགས་པ་བཤད་པ། །
༈ གསུམ་པ་ཕྱིར་མི་འོང་ཞུགས་གནས་བཤད་པ་ལ། ཁ་ཅིག །ལམ་རྗེས་ཤེས་
ཀྱི་རྟོགས་པ་ཐོབ་པའི་འདོད་ཉོན་དགུ་པ་མ་སྤངས་པའི་ཉན་ཐོས་གང་ཞིག །འདོད་
ཉོན་བདུན་པ་ནས་དགུ་པའི་བར་གང་རུང་སྤོང་བ་ལ་བརྩོན་པའི་གང་ཟག །འབྲས་བུ་
རིམ་གྱིས་པའི་ཕྱིར་མི་འོང་ཞུགས་པའི་མཚན་ཉིད་ཟེར་ན་འདོད་ཉོན་དགུ་པའི་དངོས་
གཉེན་ལ་གནས་པའི་སྤང་བྱ་ཅིག་ཅར་བའི་རྒྱུན་ཞུགས་འབྲས་གནས་ཁྱད་པར་ཅན་
ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག །དེ་ཕྱིར་མི་འོང་ཞུགས་
པའི་མཚན་ཉིད་ཟེར་ན། མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཆགས་
བྲལ་སྔོན་སོང་གི་ཕྱིར་མི་འོང་ཞུགས་པ་ཆོས་ཅན། ལམ་རྗེས་ཤེས་ཀྱི་རྟོགས་པ་ཐོབ་
པར་ཐལ། ཕྱིར་མི་འོང་ཞུགས་པ་ཡིན་པའི་ཕྱིར་ཏེ། ཆགས་བྲལ་སྔོན་སོང་གི་ཕྱིར་མི་
- 396 -



ཕྱི
དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
འོང་ཞུགས་པ་ཡིན་པའི་ཕྱིར། རྟགས་གྲུབ་སྟེ། དེ་ཡོད་པའི་ཕྱིར། ཁ་ཅིག །ཐ་མའི་ཆ་
མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་པའི་
གང་ཟག །ཕྱིར་མི་འོང་ཞུགས་པའི་(༢༧བ)མཚན་ཉིད་ཟེར་ན་མི་འཐད་དེ། དེ་ཐོབ་
ཕྱིར་དུ་བརྩོན་པའི་ཉན་ཐོས་ཚོགས་ལམ་པ་ཡོད་པའི་ཕྱིར། །
ཁ་ཅིག །ཕྱིར་མི་འོང་ཞུགས་པ་ཡིན་ན། འདོད་ཉོན་བརྒྱད་པ་སྤངས་པས་ཁྱབ་སྟེ།
ཀུན་བཏུས་ལས། ཕྱིར་མི་འོང་བའི་འབྲས་བུ་ལ་ཞུགས་པའི་གང་ཟག་གང་ཞེ་ན། གང་
སྒོམ་པའི་ལམ་ལ་འདོད་པ་ན་སྤྱོད་པའི་ཉོན་མོངས་པའི་རྣམ་པ་བདུན་པ་དང་བརྒྱད་པ་
སྤངས་པའི་ལམ་ལ་གནས་པའི་གང་ཟག་གོ །ཞེས་གསུངས་པའི་ཕྱིར་ན་མ་ཁྱབ་སྟེ།
དེ་ཕྱིར་མི་འོང་ཞུགས་པའི་ཡ་མཐའི་ས་མཚམས་སྟོན་པའི་གཞུང་ཡིན་པའི་ཕྱིར། དེ་ལྟ་
མ་ཡིན་ན་འདོད་ཉོན་བདུན་པའི་དངོས་གཉེན་བར་ཆད་མེད་ལམ་ལ་གནས་པའི་འབྲས་
བུ་རིམ་གྱིས་པའི་ཕྱིར་འོང་འབྲས་གནས་ཆོས་ཅན། འདོད་ཉོན་བརྒྱད་པ་སྤངས་པར་
ཐལ། ཕྱིར་མི་འོང་ཞུགས་པ་ཡིན་པའི་ཕྱིར་ཏེ། འབྲས་བུ་རིམ་གྱིས་པའི་ཕྱིར་མི་འོང་
ཞུགས་པ་ཡིན་པའི་ཕྱིར། ཁ་ཅིག །ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་
སྦྱོང་ཚུལ་གྱི་འབྲས་བུ་ལ་གནས་པའི་གང་ཟག །ཕྱིར་མི་འོང་འབྲས་གནས་ཀྱི་མཚན་
ཉིད། དབྱེ་ན། འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་དང་། འདོད་པར་ཚེ་
ཡོངས་སུ་མ་གྱུར་པའི་ཕྱིར་མི་འོང་གཉིས་ཡོད། ཚེ་དང་པོ་ལ་རྒྱུན་ཞུགས་དང་ཕྱིར་འོང་
གི་འབྲས་བུ་མངོན་དུ་བྱས་ནས་ཚེ་གཉིས་པ་ལ་ཕྱིར་མི་འོང་དུ་གྱུར་པའི་ཕྱིར་མི་འོང་།
དང་པོའི་མཚན་ཉིད། མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་པའི་ཕྱིར་མི་
འོང་གཉིས་པའི་མཚན་ཉིད། ཕྱིར་མི་འོང་གང་ཞིག་གཟུགས་སུ་ཉིང་མཚམས་སྦྱོར་བ།
གཟུགས་སུ་ཉེར་འགྲོའི་ཕྱིར་མི་འོང་གི་(༢༨ན)མཚན་ཉིད་ཟེར་ན། སྲིད་ཉོན་བརྒྱད་པ་
སྤངས་པའི་ཕྱིར་མི་འོང་ཆོས་ཅན། མཚན་ཉིད་དེར་ཐལ། མཚོན་བྱ་དེའི་ཕྱིར། རྟགས་
- 397 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྲུབ་སྟེ། དེ་ཡོད་པའི་ཕྱིར་ཏེ། སྲིད་ཉོན་དགུ་པའི་དངོས་གཉེན་ལ་གནས་པའི་ཕྱིར་མི་
འོང་ཡོད་པའི་ཕྱིར་ཏེ། སྐད་ཅིག་གཉིས་པར་དགྲ་བཅོམ་པའི་འབྲས་བུ་མངོན་དུ་བྱེད་
པར་ངེས་པའི་ཕྱིར་མི་འོང་ཡོད་པའི་ཕྱིར། འདོད་མི་ནུས་ཏེ། ཆོས་ཅན་དེའི་ཕྱིར།
གཞན་ཡང་། ངེས་པའི་རྒྱུན་ཞུགས་སྲིད་པ་ལན་བདུན་པ་བའི་རྟོགས་པ་སྔོན་དུ་སོང་
བའི་ཕྱིར་མི་འོང་ཆོས་ཅན། མཚན་ཉིད་གཉིས་པ་དེར་ཐལ། མཚོན་བྱ་དེའི་ཕྱིར་ཏེ། དེ་
དང་འདོད་པར་ཚེ་ཡོངས་སུ་མ་གྱུར་པའི་ཕྱིར་མི་འོང་གང་རུང་གང་ཞིག །གཉིས་པ་མ་
ཡིན་པའི་ཕྱིར། དང་པོ་གྲུབ་སྟེ། ཕྱིར་མི་འོང་ཡིན་པའི་ཕྱིར། གཉིས་པ་མ་གྲུབ་ན།
མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་པའི་ཕྱིར་མི་འོང་ཡིན་པར་ཐལ། མ་
གྲུབ་པ་དེའི་ཕྱིར། ཁྱབ་པ་ཁས། རྩ་བར་འདོད་མི་ནུས་ཏེ། ཆོས་ཅན་དེའི་ཕྱིར་ཏེ།
གཞན་ཡང་། རྒྱུན་ཞུགས་རིགས་སྐྱེའི་རྟོགས་པ་སྔོན་དུ་སོང་བའི་ཕྱིར་མི་འོང་ཆོས་ཅན།
དེར་ཐལ། དེའི་ཕྱིར། །
ཁོ་ན་རེ། འགྲེལ་བཤད་རྒྱལ་པོ་སྲས་ལས། ཕྱིར་མི་འོང་ཚེ་ཡོངས་སུ་གྱུར་པ་ནི་
ཚེ་དང་པོ་ལ་རྒྱུན་དུ་ཞུགས་པའི་འབྲས་བུའམ་ལན་གཅིག་ཕྱིར་འོང་བའི་འབྲས་བུ་ཐོབ་
ནས་ཚེ་གཉིས་པ་ལ་ཕྱིར་མི་འོང་དུ་འགྱུར་བ་ཡིན་ནོ། །ཞེས་གསུངས་པ་མི་འཐད་པར་
ཐལ། འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་ཡིན་ན། མཚན་ཉིད་དེ་ཡིན་པས་
མ་ཁྱབ་པའི་ཕྱིར་ན་མ་ཁྱབ་སྟེ། དེ་འདྲ་བའི་ཕྱིར་མི་འོང་གི་སྐྱེ་བའི་ཉུང་མཐའ་སྟོན་
པའི་གཞུང་ཡིན་པའི་ཕྱིར། གཞན་ཡང་། འོག་མིན་གྱི་རྟེན་ལ་མྱང་འདས་མངོན་དུ་བྱེད་
པར་ངེས་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འཕར་བའི་རྟོགས་པ་སྔོན་
དུ་སོང་བའི་ཚངས་རིས་ཀྱི་རྟེན་ཅན་གྱི་ཕྱིར་མི་འོང་ཆོས་ཅན། གཟུགས་སུ་ཉེར་འགྲོའི་
ཕྱིར་མི་འོང་ཡིན་པར་ཐལ། མཚན་ཉིད་དེའི་ཕྱིར། དང་པོ་གྲུབ་སྟེ། ཆོས་ཅན་དེའི་
ཕྱིར། གཉིས་པ་གྲུབ་སྟེ། གཟུགས་ཀྱི་རྟེན་ལ་མྱང་འདས་མངོན་དུ་བྱེད་པའི་ཕྱིར།
- 398 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
འདོད་ན། འདོད་པའི་རྟེན་ཅན་ཡིན་པར་ཐལ་ལོ། །ཁྱབ་སྟེ། གཟུགས་སུ་ཉེར་འགྲོའི་
(༢༨བ)ཕྱིར་མི་འོང་བར་འདའ་བ་ཡིན་ན་ཡང་འདོད་པའི་རྟེན་ཅན་ཡིན་པས་ཁྱབ། དེ་
སྐྱེ་འདའ་བ་དང་དེ་གོང་འཕོ་བ་གང་རུང་ཡིན་ན་ཡང་དེ་ཡིན་དགོས་པའི་ཕྱིར། དང་པོ་
གྲུབ་སྟེ། དེ་ཡིན་ན་མངོན་པར་འགྲུབ་པའི་ལས་ཅན་ཡིན་དགོས་པའི་ཕྱིར། གཉིས་
པ་གྲུབ་སྟེ། དེ་ཡིན་ན་སྐྱེ་གནས་གཞན་ལ་མྱོང་འགྱུར་གྱི་ལས་ཅན་ཡིན་དགོས་པའི་
ཕྱིར། གསུམ་པ་གྲུབ་སྟེ། དེ་ཡིན་ན་ལན་གྲངས་གཞན་ལ་མྱོང་འགྱུར་གྱི་ལས་ཅན་
ཡིན་དགོས་པའི་ཕྱིར་ཏེ། མཛོད་ལས། གཟུགས་སུ་ཉེར་འགྲོ་དགུར་བཤད་དོ། །དེ་
དག་གི་ནི་ཁྱད་པར་རྣམས། །ལས་དབང་ཉོན་མོངས་བྱེ་བྲག་ལས། །ཞེས་གསུངས་
པའི་ཕྱིར།
དེ་ལ་ཁོ་ན་རེ། ཀུན་བཏུས་དར་ཊིཀ་ལས། དབྱེ་བ་འདི་ནི་དངོས་བསྟན་འདོད་
པའི་རྟེན་ལ་དབྱེ་བར་ཟད་ཀྱི་དངོས་སུ་གཞན་ཡོད་པར་ཤེས་པར་བྱའོ། །ཞེས་གསུངས་
པ་མི་འཐད་པར་ཐལ། གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ཡིན་ན།
འདོད་པའི་རྟེན་ཅན་ཡིན་དགོས་པའི་ཕྱིར་ན་མ་ཁྱབ་སྟེ། དེ་དགོས་པར་ཐལ། དེ་ཡིན་
ན། མངོན་པར་འགྲུབ་པའི་ལས་ཅན་ཡིན་དགོས། གཟུགས་ཀྱི་བར་སྲིད་དུ་སྐྱེ་བ་
བླངས་ཟིན་པའི་ཕྱིར་མི་འོང་དེ་གཟུགས་ཀྱི་བར་སྲིད་མངོན་པར་འགྲུབ་པའི་ལས་ཅན་
མ་ཡིན་པའི་ཕྱིར། དང་པོ་གྲུབ་སྟེ། རྣམ་བཤད་ལས། བར་དོར་འདའ་བ་ནི་གཟུགས་
སུ་སྐྱེ་བའི་ཀུན་སྦྱོར་སྤངས། མངོན་པར་འགྲུབ་པའི་ཀུན་སྦྱོར་མ་སྤངས་པས་གཟུགས་ཀྱི་
བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའོ། །ཞེས་གསུངས་པའི་ཕྱིར། །
ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་གང་ཞིག །གཟུགས་སུ་སྐྱེ་བའི་
ཀུན་སྦྱོར་སྤངས། མངོན་པར་འགྲུབ་པའི་ཀུན་སྦྱོར་མ་སྤངས་པས་གཟུགས་ཀྱི་བར་
སྲིད་ཀྱི་རྟེན་ལ་མྱང་འདས་མངོན་དུ་བྱེད་པ། བར་འདའ་བའི་ཕྱིར་མི་འོང་གི་མཚན་
- 399 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཉིད། དེ་གང་ཞིག །དེར་སྐྱེ་བའི་ཀུན་སྦྱོར་དང་མངོན་པར་འགྲུབ་པའི་ཀུན་སྦྱོར་གཉིས་
ཀ་མ་སྤངས་པས་དེའི་སྐྱེ་སྲིད་ཀྱི་རྟེན་ལ་མྱང་འདས་མངོན་དུ་བྱེད་པ། སྐྱེ་འདའ་བའི་
ཕྱིར་མི་འོང་གི་མཚན་ཉིད། ཟེར་ན་མི་འཐད་དེ། གཟུགས་སུ་ཉེར་འགྲོའི་ཕྱིར་མི་འོང་
བར་འདའ་བ་གཟུགས་ཀྱི་བར་སྲིད་དུ་སྐྱེས་མ་ཐག་པའི་ཕྱིར་མི་འོང་དེ། བར་འདའ་
བའི་ཕྱིར་མི་འོང་( ༢༩ན)ཡིན་ཡང་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་
མ་ཡིན་པའི་ཕྱིར། དེ་ལྟར་ཡང་གསེར་ཕྲེང་ལས། དེ་ལྟར་ན་འདའ་བ་བཞི་དང་གོང་
འཕོ་སྟེ་ལྔ་ལ་ནི་གོང་མའི་རྟེན་ཅན་ཡང་ཡོད་ལ། ཉེར་འགྲོ་གཉིས་སུ་ཕྱེ་བའི་དེ་དག་ནི་
འདོད་རྟེན་པའོ། །ཞེས་གསུངས་པའི་ཕྱིར། ད་
གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་གཟུགས་ཀྱི་བར་སྲིད་དུ་སྐྱེས་
མ་ཐག་པའི་ཕྱིར་མི་འོང་ཆོས་ཅན། བར་འདའ་བའི་ཕྱིར་མི་འོང་ཡིན་ཏེ། གཟུགས་སུ་
ཉེར་འགྲོའི་ཕྱིར་མི་འོང་བར་འདའ་བའི་རྟོགས་པ་སྔོན་དུ་སོང་བའི་ཕྱིར་མི་འོང་གང་
ཞིག །གཟུགས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པའི་ཕྱིར། དེས་
གཞན་རྣམས་ལའང་རིགས་འགྲེའོ། །ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་
གང་ཞིག །གཟུགས་ཀྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་པ། གཟུགས་སུ་
ཉེར་འགྲོའི་ཕྱིར་མི་འོང་བར་འདའ་བའི་མཚན་ཉིད། དེ་གང་ཞིག །གཟུགས་སུ་སྐྱེ་
སྲིད་གཅིག་ཁོ་ན་བླངས་ནས་མྱང་འདས་མངོན་དུ་བྱེད་པ་དེ། སྐྱེ་འདའ་བའི་མཚན་
ཉིད། དེ་གང་ཞིག །གཟུགས་སུ་སྐྱེ་བ་གཉིས་བརྒྱུད་བླངས་ནས་མྱང་འདས་མངོན་དུ་
བྱེདཔ། གོང་འཕོའི་མཚན་ཉིད་ཟེར་ན། དང་པོ་མི་འཐད་དེ། གཟུགས་ཀྱི་བར་སྲིད་ཀྱི་
རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་
ཡོད་པའི་ཕྱིར་ཏེ། ཚངས་པ་མདུན་ན་འདོན་གྱི་བར་སྲིད་ཀྱི་རྟེན་ལ་མྱང་འདས་མངོན་
དུ་བྱེད་པའི་དེ་ཡོད་པའི་ཕྱིར་ཏེ། མཛོད་འགྲེལ་ལས། གོང་དུ་འཕོ་བ་དེ་དག་ནི་བར་
- 400 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
སྐབས་སུ་ཡང་ཡོངས་སུ་མྱ་ངན་ལས་འདའ་རུང་བར་བལྟའོ། །ཞེས་གསུངས་པའི་ཕྱིར།
གཞན་ཡང་། ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་
འགྲོའི་ཕྱིར་མི་འོང་བ་གོང་འཕོ་ཆོས་ཅན། མཚོན་བྱ་གཉིས་པ་དེར་ཐལ། མཚན་ཉིད་
དེའི་ཕྱིར། རྟགས་གྲུབ་ཟིན། འདོད་མི་ནུས་ཏེ། ཆོས་ཅན་དེའི་ཕྱིར། ཡང་དེ་ཆོས་ཅན།
མཚན་ཉིད་གསུམ་པའི་ཟུར་ཕྱི་མ་དེར་ཐལ། མཚོན་བྱ་དེའི་ཕྱིར། འདོད་མི་ནུས་ཏེ།
གཟུགས་སུ་སྐྱེ་བ་གཅིག་ཁོ་ན་བླངས་པའི་རྟེན་དེ་ལ་མྱང་འདས་མངོན་དུ་བྱེད་པའི་
ཕྱིར། ཁ་ཅིག །ཕྱིར་མི་འོང་གང་ཞིག །འོག་མིན་དང་སྲིད་རྩེ་གང་རུང་ (༢༩བ)གི་རྟེན་
ལ་མྱང་འདས་མངོན་དུ་བྱེད་པ། ཕྱིར་མི་འོང་གོང་འཕོའི་མཚན་ཉིད་ཟེར་ན། མི་འཐད་
དེ། ཚངས་རིས་དང་གནས་གཙང་དང་པོ་གསུམ་གང་རུང་གི་རྟེན་ལ་མྱང་འདས་མངོན་
དུ་བྱེད་པའི་ཕྱིར་མི་འོང་གོང་འཕོ་ཡོད་པའི་ཕྱིར་ཏེ། མཛོད་འགྲེལ་ལས། གོང་དུ་འཕོ་
བ་དེ་དག་བར་སྐབས་སུ་ཡང་། ཞེས་གསུངས་པའི་ཕྱིར། ཁ་ཅིག །གཟུགས་སུ་ཉེར་
འགྲོའི་ཕྱིར་མི་འོང་གང་ཞིག །དེ་འདྲ་བ་དེའི་མཚན་ཉིད་ཟེར་ན་མི་འཐད་དེ། ཚངས་
རིས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་ཉེར་འགྲོའི་ཕྱིར་མི་འོང་གོང་
འཕོ་ཡོད་པའི་ཕྱིར་ཏེ། མཛོད་ལས། གཞན་ནི་གཟུགས་མེད་འགྲོ་རྣམས་བཞི། །ཞེས་
གསུངས་པའི་ཕྱིར། ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་གང་ཞིག །བསམ་
གཏན་གྱི་སྤྲེལ་སྒོམ་བྱས་པ། གཟུགས་སུ་ཉེར་འགྲོའི་ཕྱིར་མི་འོང་འོག་མིན་མཐར་ཐུག་
འགྲོའི་མཚན་ཉིད་ཟེར་ན་མི་འཐད་དེ། བསམ་གཏན་གྱི་སྤེལ་སྒོམ་བྱས་པའི་གཟུགས་
སུ་ཉེར་འགྲོའི་ཕྱིར་མི་འོང་བར་འདའ་བ་ཡང་ཡོད། དེ་འདྲ་བའི་སྐྱེ་འདའ་བ་ཡང་ཡོད་
པའི་ཕྱིར། དང་པོ་གྲུབ་སྟེ། འོག་མིན་གྱི་བར་སྲིད་ཀྱི་རྟེན་ལ་མྱང་འདས་མངོན་དུ་བྱེད་
པའི་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ་ཡོད། འོག་མིན་དུ་སྐྱེ་བ་ལ་
བསམ་གཏན་གྱི་སྤེལ་སྒོམ་བྱེད་དགོས་པའི་ཕྱིར། གཉིས་པ་གྲུབ་སྟེ། འོག་མིན་གྱི་སྐྱེ་
- 401 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽་
སྲིད་དུ་མྱང་འདས་མངོན་དུ་བྱེད་པའི་ཕྱིར་མི་འོང་སྐྱེ་འདའ་བ་ཡོད། དེར་སྐྱེ་བ་ལ་
བསམ་གཏན་གྱི་སྤྲེལ་སྒོམ་བྱེད་དགོས་པའི་ཕྱིར། གནས་གཙང་དུ་སྐྱེ་བ་ལེན་པ་ལ་དེ་
དགོས་པའི་ཕྱིར་རོ། །ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་གང་
ཞིག །བསམ་གཏན་གྱི་སྤེལ་སྒོམ་བྱས་པ། གཟུགས་སུ་ཉེར་འགྲོའི་ཕྱིར་མི་འོང་གོང་
འཕོ་འོག་མིན་མཐར་ཐུག་འགྲོའི་མཚན་ཉིད་ཟེར་ན། ཉན་ཐོས་ཀྱི་མཐོང་ལམ་རྣམ་
གྲོལ་ལམ་ལ་གནས་པའི་གཟུགས་སུ་ཉེར་འགྲོའི་ཕྱིར་མི་འོང་མེད་པར་ཐལ། དེ་འདྲ་
བའི་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་མེད་པའི་ཕྱིར་ཏེ། དེ་འདྲ་བའི་ཕྱིར་
མི་འོང་གོང་འཕོ་འོག་མིན་མཐར་ཐུག་འགྲོ་མེད་པའི་ཕྱིར། མ་གྲུབ་ན། དེ་ཆོས་ཅན།
བསམ་གཏན་གྱི་སྤེལ་སྒོམ་བྱས་པར་ཐལ། གཟུགས་སུ་ཉེར་འགྲོའི་ཕྱིར་(༣༠ན)མི་
འོང་འོག་མིན་མཐར་ཐུག་འགྲོ་ཡིན་པའི་ཕྱིར་ཏེ། ཆོས་ཅན་དེའི་ཕྱིར། རྩ་བར་འདོད་
མི་ནུས་ཏེ། ཉན་ཐོས་མཐོང་ལམ་པ་ཡིན་པའི་ཕྱིར། ཁ་ཅིག །དེ་གང་ཞིག །ཚངས་
རིས་དང་འོག་མིན་དུ་སྐྱེས་ནས་རྟེན་དེ་ལ་མྱང་འདས་མངོན་དུ་བྱེད་པ། ཕྱིར་མི་འོང་
འཕར་བའི་མཚན་ཉིད། དེ་གང་ཞིག །ཚངས་རིས་དང་གནས་གཙང་དང་པོ་གསུམ་
གང་རུང་དང་འོག་མིན་དུ་སྐྱེས་ནས་རྟེན་དེ་ལ་མྱང་འདས་མངོན་དུ་བྱེད་པ། ཕྱིར་མི་
འོང་ཕྱེད་འཕར་བའི་མཚན་ཉིད། དེ་གང་ཞིག་ཚངས་ཆེན་མ་གཏོགས་པའི་གཟུགས་
ཀྱི་གནས་རིགས་བཅུ་དྲུག་ཏུ་སྐྱེ་བ་བླངས་ནས་འོག་མིན་གྱི་རྟེན་ལ་མྱང་འདས་མངོན་
དུ་བྱེད་པ། གཟུགས་སུ་ཉེར་འགྲོའི་ཕྱིར་མི་འོང་གནས་ཐམས་ཅད་དུ་འཆི་འཕོ་བའི་
མཚན་ཉིད་ཟེར་ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་པར་ངེས་པའི་
གཟུགས་སུ་ཉེར་འགྲོའི་ཕྱིར་མི་འོང་གནས་ཐམས་ཅད་དུ་འཆི་འཕོ་བ་ཆོས་ཅན། མཚོན་
བྱ་དང་པོ་དེར་ཐལ། མཚན་ཉིད་དེའི་ཕྱིར། ཚངས་ཆེན་མ་གཏོགས་གཟུགས་ཁམས་
གནས་རིགས་བཅུ་དྲུག་ཏུ་སྐྱེ་བ་བླངས་ནས་འོག་མིན་གྱི་རྟེན་དེ་ལ་མྱང་འདས་མངོན་
- 402 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
དུ་བྱེད་པའི་ཕྱིར་ཏེ། ཆོས་ཅན་དེའི་ཕྱིར། གཞན་ཡང་། དེ་ཆོས་ཅན། མཚོན་བྱ་གཉིས་
པ་དེར་ཐལ། མཚན་ཉིད་དེའི་ཕྱིར། རྟགས་སྔར་བཞིན། གཞན་ཡང་། མཚན་ཉིད་དེ་
རྣམས་མི་འཐད་དེ། གཟུགས་སུ་ཉེར་འགྲོའི་ཕྱིར་མི་འོང་འོག་མིན་མཐར་ཐུག་འགྲོ་
ཡིན་ན། འོག་མིན་གྱི་རྟེན་ལ་མྱང་འདས་མངོན་དུ་བྱེད་པས་མ་ཁྱབ་པའི་ཕྱིར་ཏེ།
བསམ་གཏན་དང་པོའི་རྟེན་ལ་མྱང་འདས་མངོན་དུ་བྱེད་པའི་དེ་ཡོད་པའི་ཕྱིར་ཏེ། མཛོད་
འགྲེལ་ལས། གོང་དུ་འཕོ་བ་དེ་དག་ནི། །ཞེས་སོགས་གསུངས་པའི་ཕྱིར། །
ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་གཟུགས་སུ་སྐྱེ་བ་
གཉིས་བརྒྱུད་ལེན་པ་ཡོད་ཟེར་ན། མི་འཐད་དེ། གཟུགས་སུ་སྐྱེ་བ་གཉིས་བརྒྱུད་ལེན་
པའི་གཟུགས་སུ་ཉེར་འགྲོའི་ཕྱིར་མི་འོང་ཡིན་ན། གཟུགས་སུ་ཉེར་འགྲོའི་ཕྱིར་མི་འོང་
གོང་འཕོ་ཡིན་དགོས་པའི་ཕྱིར་རོ། །ཁོ་ན་རེ། དམ་བཅའ་འཐད་པར་ཐལ། དེས་
གཟུགས་ཀྱི་སྐྱེ་སྲིད་བར་སྲིད་གཉིས་ལེན་པའི་ཕྱིར་ན་མ་ཁྱབ་སྟེ། སྐབས་འདིར་བར་
དོའི་ཚེ་ལོགས་(༣༠བ)པར་མི་འདྲེན་པའི་ཕྱིར། ཁ་ཅིག །སྐྱེ་འདའ་བའི་ཕྱིར་མི་འོང་
ཡིན་ན། གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་ཡིན་པས་ཁྱབ་ཟེར་ན། མི་
འཐད་དེ། གཟུགས་མེད་ཉེར་འགྲོའི་ཕྱིར་མི་འོང་སྐྱེ་འདའ་བ་ཡོད་པའི་ཕྱིར་ཏེ། མཛོད་
ལས། གཞན་ནི་གཟུགས་མེད་འགྲོ་རྣམས་བཞི། །ཞེས་གསུངས་པའི་ཕྱིར། ཁ་ཅིག །
གཟུགས་སུ་ཉེར་འགྲོའི་ཕྱིར་མི་འོང་གང་ཞིག །གཟུགས་སུ་སྐྱེ་བའི་ཀུན་སྦྱོར་དང་
མངོན་པར་འགྲུབ་པའི་ཀུན་སྦྱོར་མ་སྤངས་པས་གཟུགས་སུ་སྐྱེ་སྲིད་བླངས་ནས་རྟེན་དེ་
ལ་མྱང་འདས་མངོན་དུ་བྱེད་པ། གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བའི་
མཚན་ཉིད་ཟེར་ན། ཚངས་རིས་ཀྱི་རྟེན་ལ་མྱང་འདས་མངོན་དུ་བྱེད་པའི་གཟུགས་སུ་
ཉེར་འགྲོའི་ཕྱིར་མི་འོང་གོང་འཕོ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར་
ཏེ། ཆོས་ཅན་དེའི་ཕྱིར། འདོད་ན་སླ། ཁ་ཅིག །མཐོང་ལམ་ཐོབ་པའི་ཚེ་དེ་ལ་ཕྱིར་མི་
- 403 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
འོང་དུ་གྱུར་པའི་ཕྱིར་མི་འོང་གང་ཞིག །འོག་མིན་དང་སྲིད་རྩེ་གང་རུང་གི་རྟེན་ལ་མྱང་
འདས་མངོན་དུ་བྱེད་པ། གཟུགས་སུ་ཉེར་འགྲོའི་ཕྱིར་མི་འོང་གི་མཚན་ཉིད་ཟེར་ན།
འོག་མིན་གྱི་རྟེན་ལ་མྱང་འདས་མངོན་དུ་བྱེད་པར་ངེས་པའི་ཕྱིར་མི་འོང་གོང་འཕོའི་
རྟོགས་པ་སྔོན་དུ་སོང་བའི་ཚངས་རིས་ཀྱི་རྟེན་ཅན་གྱི་ཕྱིར་མི་འོང་ཆོས་ཅན། མཚོན་བྱ་
དེར་ཐལ། མཚན་ཉིད་དེའི་ཕྱིར། དང་པོ་གྲུབ་སྟེ། ཆོས་ཅན་དེའི་ཕྱིར། གཉིས་པ་གྲུབ་
སྟེ། འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་ཕྱིར། ཁ་ཅིག །དེ་འདྲ་བའི་
ཕྱིར་མི་འོང་གང་ཞིག །གཟུགས་སུ་སྐྱེ་བ་མ་བླངས་པར་གཟུགས་མེད་ཀྱི་རྟེན་ལ་མྱང་
འདས་མངོན་དུ་བྱེད་པ། གཟུགས་མེད་ཉེར་འགྲོའི་ཕྱིར་མི་འོང་གི་མཚན་ཉིད་ཟེར་ན།
གཟུགས་མེད་ཉེར་འགྲོའི་ཕྱིར་མི་འོང་གི་རྟོགས་པ་སྔོན་དུ་སོང་བའི་ནམ་མཁའ་མཐའ་
ཡས་ཀྱི་རྟེན་ཅན་གྱི་ཕྱིར་མི་འོང་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར།
དང་པོ་སླ། གཉིས་པ་གྲུབ་སྟེ། ཆོས་ཅན་དེའི་ཕྱིར། ཁྱབ་སྟེ། གཟུགས་མེད་ཉེར་
འགྲོའི་ཕྱིར་མི་འོང་ཡིན་ན། གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་པས་
ཁྱབ་པའི་ཕྱིར། ཁ་ཅིག །གཟུགས་སུ་ཉེར་འགྲོའི་ཕྱིར་མི་འོང་ཡིན་ན། གཟུགས་ཀྱི་
རྟེན་ལ་མྱང་འདས་མངོན་དུ་བྱེད་པས་ཁྱབ་པར་ཐལ། གཟུགས་མེད་ཉེར་འགྲོའི་ཕྱིར་
(༣༡ན)མི་འོང་ཡིན་ན། གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་པས་ཁྱབ་
པའི་ཕྱིར་ན་མ་ཁྱབ། འདོད་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་སྲིད་
རྩེའི་མཐར་ཐུག་འགྲོ་ཆོས་ཅན། དེར་ཐལ། དེའི་ཕྱིར། ཁ་ཅིག །འབྲས་བུ་རིམ་གྱིས་
པའི་ཕྱིར་མི་འོང་ཡིན་ན། འདོད་ཉོན་དགུ་པ་སྤངས་པས་ཁྱབ་ཀྱང་ཕྱིར་མི་འོང་ལ་དེས་
མ་ཁྱབ་སྟེ། ལམ་རྗེས་ཤེས་ལ་གནས་པའི་འབྲས་བུ་ཐོད་རྒལ་བའི་ཕྱིར་མི་འོང་གིས་དེ་
མ་སྤངས་པའི་ཕྱིར། དེས་ན་འདོད་ཉོན་དགུ་པ་སྤངས་ན། དེའི་ས་བོན་སྤངས་པས་
ཁྱབ་ཟེར་ན། མདོ་ལས། ཐ་མའི་ཆ་དང་མཐུན་པ་སྤངས་ནས་ཕྱིར་མི་འོང་གི་འབྲས་བུ་
- 404 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
མངོན་དུ་བྱས་སོ། །ཞེས་གསུངས་པ་མི་འཐད་པར་ཐལ། ཕྱིར་མི་འོང་ཡིན་ན། ཐ་མའི་
ཆ་མཐུན་ལྔ་སྤངས་པས་མ་ཁྱབ་པའི་ཕྱིར། མ་གྲུབ་ན། ལམ་རྗེས་ཤེས་ལ་གནས་པའི་
འབྲས་བུ་ཐོད་རྒལ་བའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། འདོད་ན།
གནོད་སེམས་སྤངས་པར་ཐལ་ལོ། །འདོད་ན། དེའི་ས་བོན་སྤངས་པར་ཐལ། འདོད་
པའི་ཕྱིར། ཁྱབ་པ་ཁས། །
རང་ལུགས་ལ་ཕྱིར་མི་འོང་ཞུགས་པ་དང་
དེའི་འབྲས་གནས་བཤད་པ།
༈ རང་ལུགས་ལ། ཕྱིར་མི་འོང་ཞུགས་པ་དང་། དེའི་འབྲས་གནས་བཤད་པ་
གཉིས། དང་པོ་ལ། མཚན་ཉིད། དབྱེ་བ། ས་མཚམས་གསུམ་ལས། དང་པོ་ནི།
ཞུགས་པ་བཞིའི་ནང་ཚན་གང་ཞིག །ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་
དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་པའི་སྦྱོར་བ་རྒྱུན་ཆགས་ལ་གནས་
པས་རབ་ཏུ་ཕྱེ་བ། ཕྱིར་མི་འོང་ཞུགས་པའི་མཚན་ཉིད། དབྱེ་ན། འབྲས་བུ་རིམ་གྱིས་
པའི་ཕྱིར་མི་འོང་ཞུགས་པ་དང་། འབྲས་བུ་ཐོད་རྒལ་བའི་ཕྱིར་མི་འོང་ཞུགས་པ། དེ་
གཉིས་གང་ཡང་མ་ཡིན་པའི་ཕྱིར་མི་འོང་ཞུགས་པ་དང་གསུམ་ཡོད། དང་པོ་དང་རྒྱུན་
ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་མི་འོང་ཞུགས་པ་དོན་གཅིག །གཉིས་པ་དང་
ཆགས་བྲལ་སྔོན་སོང་གི་དེ་དོན་གཅིག །
གསུམ་པ་ནི། འབྲས་བུ་ཐོད་རྒལ་བའི་ཕྱིར་མི་འོང་འབྲས་གནས་ཁྱད་པར་ཅན་ལྟ་
བུ། དང་པོའི་ས་མཚམས་རྒྱུན་ཞུགས་ཀྱི་འབྲས་བུ་ཐོབ་རྗེས་སུ་འདོད་ཉོན་བདུན་པ་སྤོང་
བ་ལ་བརྩོན་པ་ནས་(༣༡བ)དེ་དགུ་པ་སྤོང་བ་ལ་བརྩོན་པའི་བར་ན་ཡོད། གཉིས་པའི་
ས་མཚམས་སྦྱོར་ལམ་སྟན་གཅིག་པ་ནས་ལམ་རྗེས་ཤེས་ཀྱི་སྔ་ལོགས་ཀྱི་བར་ན་ཡོད། །
405 -



རྗེ
རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཉིས་པ་ལ་མཚན་ཉིད། དབྱེ་བ། སོ་སོའི་རང་བཞིན། ས་མཚམས། སྒྲ་
བཤད་པའོ། །དང་པོ་ནི། ཐ་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་རིགས་སུ་
གནས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་འཕགས་པ། ཕྱིར་མི་འོང་འབྲས་
གནས་ཀྱི་མཚན་ཉིད། འོ་ན། ཕྱིར་མི་འོང་ཡིན་ན། ཐ་མའི་ཆ་མཐུན་ལྔ་སྤངས་པས་
ཁྱབ་ན། ཐ་མའི་ཆ་མཐུན་ལྔ་པོ་དེས་ཕྱིར་མི་འོང་གི་འབྲས་བུ་འཐོབ་པ་ལ་གེགས་བྱེད་
ཚུལ་དེ་གང་ཞེ་ན། མཛོད་འགྲེལ་ལས། ཐ་མའི་ཆ་དང་མཐུན་པའི་ཀུན་སྦྱོར། ཞེས་
གསུངས་པས་མཐོང་སྤང་ཀུན་སྦྱོར་གསུམ། འདོད་པ་ལ་འདུན་པ། གནོད་སེམས་
རྣམས་ཡིན་ལ། དེ་ཡང་དང་པོ་དེས་རང་རྒྱུད་ལྡན་གྱི་གང་ཟག་འགྲོ་བའི་ཐ་མར་སྐྱེ་བ་
ལ་སྦྱོར་བར་བྱེད། ཕྱི་མ་གཉིས་པོ་དེས་རང་རྒྱུད་ལྡན་གྱི་གང་ཟག་ཁམས་ཀྱི་ཐ་མ་
འདོད་ཁམས་སུ་སྐྱེ་བ་ལ་སྦྱོར་བར་བྱེད་པའི་ཕྱིར། དེ་ལྟར་ཡང་ཀུན་བཏུས་ལས། ཕྱིར་
མི་འོང་བའི་གང་ཟག་གང་ཞེ་ན། གང་སྒོམ་པའི་ལམ་ལ་འདོད་པ་ན་སྤྱོད་པའི་ཉོན་
མོངས་པ་རྣམ་པ་དགུ་སྤངས་པའི་ལམ་ལ་གནས་པའི་གང་ཟག་གོ །གང་གི་ཚེ་འདོད་
པ་ན་སྤྱོད་པའི་སྒོམ་པས་སྤང་བར་བྱ་བ་ཐམས་ཅད་སྤངས་པས་ཕྱིར་མི་འོང་བར་འགྱུར་
ན། ཅིའི་ཕྱིར་ཐ་མའི་ཆ་དང་མཐུན་པའི་ཀུན་ཏུ་སྦྱོར་བ་ལྔ་སྤངས་པས་ཕྱིར་མི་འོང་བ་
ཞེས་བྱ་ཞེ་ན། གཙོ་བོ་བསྡུ་བའི་ཕྱིར། ཅིའི་ཕྱིར་གཙོ་བོ་ཞེས་བྱ་ཞེ་ན། འགྲོ་བ་ཐ་མའི་
རྒྱུ་ཡིན་པ་དང༌། ཁམས་ཐ་མའི་རྒྱུ་ཡིན་པའི་ཕྱིར་རོ། །ཞེས་པ་དང་། མཛོད་ལས། ཐ་
མའི་ཆ་དང་མཐུན་རྣམ་ལྔ། །གཉིས་ཀྱིས་འདོད་ལས་མི་འདའ་ལ། །གསུམ་པོ་ཡིས་ནི་
ཕྱིར་ལྡོག་བྱེད། །ཅེས་གསུངས་པའི་ཕྱིར།
གཉིས་པ་ནི། དེ་ལ་དབང་པོའི་སྒོ་ནས་ཕྱིར་མི་འོང་དད་མོས་པ་དང་མཐོང་ཐོབ་
པ་གཉིས། འབྲས་བུ་མངོན་དུ་བྱེད་ཚུལ་གྱི་སྒོ་ནས་འབྲས་བུ་ཐོད་རྒལ་བ་དང་འབྲས་
བུ་རིམ་གྱིས་པ་གཉིས་ཡོད། དང་པོ་དང་ཆགས་བྲལ་སྔོན་སོང་གི་ཕྱིར་མི་འོང་། མཐོང་
- 406 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ལམ་གྱི་སྔ་རོལ་ཏུ་འདོད་ཉོན་དགུ་པ་( ༣ ༢ན)སྤངས་པའི་ཕྱིར་མི་འོང་། དེའི་སྔ་རོལ་ཏུ་
བསམ་གཏན་གྱི་དངོས་གཞིའི་སྙོམས་འཇུག་ཐོབ་པའི་ཕྱིར་མི་འོང་རྣམས་དོན་གཅིག །
གཉིས་པ་དང་རྒྱུན་ཞུགས་ཀྱི་རྟོགས་པ་སྔོན་དུ་སོང་བའི་ཕྱིར་མི་འོང་དོན་གཅིག །སྦྱོར་
བའི་སྒོ་ནས་འབྲས་གནས་ཙམ་པོ་བ་དང་ཁྱད་པར་ཅན་གཉིས། འཕགས་ཆོས་རྟེན་
ཚུལ་གྱི་སྒོ་ནས་འདོད་པར་ཚེ་ཡོངས་སུ་གྱུར་པའི་ཕྱིར་མི་འོང་དང་། འདོད་པར་ཚེ་
ཡོངས་སུ་མ་གྱུར་པའི་ཕྱིར་མི་འོང་གཉིས་ཡོད། འདོད་པར་སྐྱེ་བ་གཉིས་བརྒྱུད་དུ་
འཕགས་ཆོས་བསྟེན་པའི་ཕྱིར་མི་འོང་། དང་པོའི་མཚན་ཉིད། དཔེར་ན། ངེས་པའི་
རྒྱུན་ཞུགས་སྲིད་པ་ལན་བདུན་པ་བ་དང་། རྒྱུན་ཞུགས་རིགས་སྐྱེའི་རྟོགས་པ་སྔོན་དུ་
སོང་བའི་ཕྱིར་མི་འོང་ལྟ་བུ། མཐོང་ལམ་ཐོབ་པའི་ཚེ་དེ་ལ་ཕྱིར་མི་འོང་དུ་གྱུར་པའི་
ཕྱིར་མི་འོང་། གཉིས་པའི་མཚན་ཉིད། དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་།
གཟུགས་མེད་ཉེར་འགྲོའི་ཕྱིར་མི་འོང་། ཕྱིར་མི་འོང་མཐོང་ཆོས་ཞི། ལུས་མངོན་བྱེད་
ཀྱི་ཕྱིར་མི་འོང་དང་བཞི་ཡོད། འདོད་པའི་རྟེན་ཅན་གྱི་ཕྱིར་མི་འོང་གང་ཞིག །གཟུགས་
སུ་ཉིང་མཚམས་སྦྱོར་བའི་རིགས་ཅན། དང་པོའི་མཚན་ཉིད། དེ་ལ་གསུམ་དུ་དབྱེ་
བ། ལྔར་དབྱེ་བ། བདུན་དུ་དབྱེ་བ། དགུར་དབྱེ་བ། བཅུར་དབྱེ་བ། སྟོང་ཕྲག་སོགས་
སུ་དབྱེ་བ་དང་དྲུག །དང་པོ་ལ་གཟུགས་སུ་ཉེར་འགྲོའི་ཕྱིར་མི་འོང་བར་འདའ་བ། སྐྱེ་
འདའ་བ། གོང་འཕོ་དང་གསུམ་ཡོད་དེ། མཛོད་ལས། གསུམ་ལ་ཡང་རྣམ་གསུམ་ཕྱེ་
ནས། །ཞེས་གསུངས་པའི་ཕྱིར། གཉིས་པ་ལ་བར་འདའ་བ། སྐྱེ་ཙམ་ནས་འདའ་བ།
འདུ་བྱེད་དང་བཅས་ཏེ་འདའ་བ། འདུ་བྱེད་མེད་པར་འདའ་བ། གོང་འཕོ་དང་ལྔ་
ཡོད་དེ། མཛོད་ལས། དེ་ནི་བར་སྐྱེ་འདུ་བྱེད་དང་། །འདུ་བྱེད་མེད་ཡོངས་མྱ་ངན་
འདའ། །ཞེས་གསུངས་པའི་ཕྱིར། གསུམ་པ་ལ་བར་འདའ་བ་གསུམ། སྐྱེ་འདའ་བ་
གསུམ། གོང་འཕོ་དང་བདུན་ཡོད་དེ། འདི་རྣམས་ལ་སྐྱེས་བུ་དམ་པའི་འགྲོ་བ་བདུན་
- 407 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཞེས་བཤད་པ་ཡིན་ཏེ་མཛོད་ལས། གོང་དུ་འཕོ་བ་མ་ཕྱེ་བར། །དམ་པའི་འགྲོ་བ་
བདུན་དུ་འདོད། །དམ་པ་དམ་མིན་འཇུག་མི་འཇུག །སོན་པ་(༣༢བ)ཕྱིར་མི་འོང་ཕྱིར་
དེ། །ཞེས་གསུངས་པའི་ཕྱིར། །
བཞི་པ་ལ་དེ་བར་འདའ་བ་གསུམ། སྐྱེ་འདའ་བ་གསུམ། གོང་འཕོ་གསུམ་སྟེ་
དགུ་ཡོད་དེ། མཛོད་ལས། གསུམ་ལ་ཡང་རྣམ་གསུམ་ཕྱེ་ནས། །གཟུགས་སུ་ཉེར་འགྲོ་
དགུར་བཤད་དོ། །ཞེས་གསུངས་པའི་ཕྱིར། །
ལྔ་པ་ལ་དགུ་པོ་དེའི་སྟེང་དུ་སྲིད་རྩེའི་མཐར་ཐུག་འགྲོ་དང་བཅུ་ཡོད་དོ། །དྲུག་
པ་ལ། གཟུགས་སུ་ཉེར་འགྲོའི་ཕྱིར་མི་འོང་དེ་ལ་རྒྱས་པར་དབྱེ་ན། ཁྲི་ཉིས་སྟོང་དགུ་
བརྒྱ་དྲུག་ཅུ་ཡོད་དེ། དེ་བར་འདའ་བ་ཉིས་སྟོང་ལྔ་བརྒྱ་གོ་གཉིས། སྐྱེ་ཙམ་ནས་འདའ་
བ་ལ་ཉིས་སྟོང་ལྔ་བརྒྱ་གོ་གཉིས། མངོན་པར་འདུ་བྱེད་དང་བཅས་ཏེ་འདའ་བ་ལ་ཉིས་
སྟོང་ལྔ་བརྒྱ་གོ་གཉིས། འོག་མིན་འགྲོ་ལ་དེ་ལྟར་ཡོད་པ་གང་ཞིག །ཉིས་སྟོང་ཚན་པ་ལྔ་
ལ་ཁྲི། ལྔ་བརྒྱ་ཚན་པ་ལྔའི་ལྔ་བརྒྱ་ཚན་པ་བཞི་ལ་ཉིས་སྟོང་། ལྔ་བརྒྱ་ཚན་པ་གཅིག་
པོ་དེའི་སྟེང་དུ་གོ་གཉིས་པ་ཚན་པ་ལྔ་ལས་གོ་གཉིས་པ་ཚན་པ་བཞིའི་སྟེང་དུ་གོ་གཉིས་
པ་གཅིག་གི་སྟེང་ནས་སོ་གཉིས་ཁྱེར་བ་དེ་གཉིས་སྡོམ་པས་དགུ་བརྒྱ་དང༌། གོ་
གཉིས་པ་གཅིག་པོའི་ལྷག་མ་ལ་དྲུག་ཅུ་ཡོད་པའི་ཕྱིར། བར་འདའ་བ་ལ་ཉིས་སྟོང་ལྔ་
བརྒྱ་གོ་གཉིས་ཡོད་དེ། ཚངས་རིས་ཀྱི་བར་འདའ་བ་ལ་དགྲ་བཅོམ་པའི་རིགས་ཅན་
དྲུག །དེ་རེ་རེ་ལ་ཡང་ཚངས་རིས་ཀྱི་ཉོན་མོངས་གཅིག་ཀྱང་མ་སྤངས་པ་ནས། དེ་
བརྒྱད་སྤངས། དགུ་པ་མ་སྤངས་པའི་བར་དགུ་ཡོད། དེ་རེ་རེ་ལ་ཡང་དབང་པོ་རྣོ་
འབྲིང་རྟུལ་གསུམ་གསུམ་དུ་ཕྱེ་བས་བརྒྱ་དང་དྲུག་ཅུ་རྩ་གཉིས། དེ་བཞིན་དུ་ཚངས་པ་
མདུན་ན་འདོན། འོད་ཆུང་། ཚད་མེད་འོད། འོད་གསལ། དགེ་ཆུང་། ཚད་མེད་དགེ །
དགེ་རྒྱས། སྤྲིན་མེད། བསོད་ནམས་སྐྱེ། འབྲས་བུ་ཆེ་བ། མི་ཆེ་བ། མི་གདུང་བ། གྱ་
- 408 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ནོམ་སྣང་བ། ཤིན་ཏུ་མཐོང་བ། འོག་མིན་གྱི་བར་འདའ་བ་རྣམས་ལ་ཡང་བརྒྱ་དང་
དྲུག་ཅུ་རྩ་གཉིས་རེ་ཡོད་པ་བསྡོམས་པས་ཉིས་སྟོང་ལྔ་བརྒྱ་གོ་གཉིས་ཡོད་པའི་ཕྱིར།
དེ་བཞིན་དུ་སྐྱེ་ཙམ་ནས་འདའ་བ་ལ་ཡང་ཚངས་ཆེན་མ་གཏོགས་གཟུགས་ཁམས་གནས་
རིགས་བཅུ་དྲུག་པོ་ལ་ཉིས་སྟོང་ལྔ་བརྒྱ་གོ་གཉིས། དེ་བཞིན་དུ་མངོན་(༣ ༣ན)པར་
འདུ་བྱེད་དང་བཅས་ཏེ་འདའ་བ་དང་། མངོན་པར་འདུ་བྱེད་མེད་པར་འདའ་བ་ལ་ཉིས་
སྟོང་ལྔ་བརྒྱ་གོ་གཉིས་ཡོད། འོག་མིན་འགྲོ་ལ་ཡང་ཚངས་རིས་སུ་སྐྱེ་བའི་འོག་མིན་
འགྲོ་ནས་འོག་མིན་དུ་སྐྱེ་བའི་འོག་མིན་འགྲོའི་བར་བཅུ་དྲུག་སྟེ། དེ་རེ་རེ་ལ་ཡང་སྔར་
བཞིན་ཕྱེ་བས་ཉིས་སྟོང་ལྔ་བརྒྱ་གོ་གཉིས་ཡོད་པའི་ཕྱིར། །
སོ་སོའི་རང་བཞིན་བཤད་པ་ལ། གཟུགས་སུ་ཉེར་འགྲོའི་ཕྱིར་མི་འོང་གང་ཞིག །
གཟུགས་ཀྱི་བར་སྲིད་དུ་ཉིང་མཚམས་སྦྱོར་བའི་རིགས་ཅན། གཟུགས་སུ་ཉེར་འགྲོའི་
ཕྱིར་མི་འོང་བར་འདའ་བའི་མཚན་ཉིད། དབྱེ་ན། ཚངས་ཆེན་མ་གཏོགས་གཟུགས་
ཁམས་གནས་རིགས་བཅུ་དྲུག་གི་བར་འདའ་བ་བཅུ་དྲུག་ཡོད། དེ་རེ་རེ་ལ་ཡང་མྱུར་
བར་འདའ་བ། མྱུར་བ་མིན་པར་འདའ་བ། དུས་ཡུན་རིང་པོ་ཞིག་ནས་འདའ་བ་
རྣམས་སུ་ཡོད། དེ་གང་ཞིག །གཟུགས་སུ་སྐྱེ་བའི་ཀུན་སྦྱོར་དང་མངོན་པར་འགྲུབ་
པའི་ཀུན་སྦྱོར་གཉིས་མ་སྤངས་པས་གཟུགས་ཀྱི་སྐྱེ་སྲིད་ཀྱི་རྟེན་ལ་མྱང་འདས་མངོན་
དུ་བྱེད་པའི་རིགས་ཅན། དེ་སྐྱེ་འདའ་བའི་མཚན་ཉིད། དབྱེ་ན། སྐྱེ་ཙམ་ནས་འདའ་
བ་དང༌། འདུ་བྱེད་དང་བཅས་ཏེ་འདའ་བ། འདུ་བྱེད་མེད་པར་འདའ་བ་གསུམ་ཡོད།
གཟུགས་སུ་ཉེར་འགྲོའི་ཕྱིར་མི་འོང་སྐྱེ་འདའ་བ་གང་ཞིག །གཟུགས་ཀྱི་སྐྱེ་སྲིད་གྲུབ་
ཙམ་ནས་མྱང་འདས་མངོན་དུ་བྱེད་པ། དང་པོའི་མཚན་ཉིད། དེ་གང་ཞིག །ལམ་སྒོམ་
པ་འབད་རྩོལ་ཆེན་པོས་མྱང་འདས་མངོན་དུ་བྱེད་པའི་རིགས་ཅན། གཉིས་པའི་མཚན་
ཉིད། དེ་གང་ཞིག །གཟུགས་ཀྱི་སྐྱེ་སྲིད་གྲུབ་ཙམ་ནས་མྱང་འདས་མངོན་དུ་མི་བྱེད་
- 409 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
པར་ལམ་སྒོམ་པ་འབད་རྩོལ་ཆེན་པོ་ལ་མི་ལྟོས་པར་མྱང་འདས་མངོན་དུ་བྱེད་པའི་རིགས་
ཅན། གསུམ་པའི་མཚན་ཉིད། གཟུགས་སུ་ཉེར་འགྲོའི་ཕྱིར་མི་འོང་གང་ཞིག །གཟུགས་
ཁམས་སུ་སྐྱེ་སྲིད་གཉིས་བརྒྱུད་བླངས་ནས་འོག་མིན་དང་སྲིད་རྩེ་གང་རུང་གི་རྟེན་ལ་
མྱང་འདས་མངོན་དུ་བྱེད་པའི་རིགས་ཅན། གཟུགས་སུ་ཉེར་འགྲོའི་ཕྱིར་མི་འོང་གོང་
འཕོའི་མཚན་ཉིད། དབྱེ་ན། གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་
མཐར་ཐུག་འགྲོ་དང་། དེ་སྲིད་རྩེའི་མཐར་ཐུག་འགྲོ་གཉིས་ཡོད། གཟུགས་(༣ ༣བ)སུ་
ཉེར་འགྲོའི་ཕྱིར་མི་འོང་གོང་འཕོ་གང་ཞིག །འོག་མིན་གྱི་རྟེན་ལ་མྱང་འདས་མངོན་དུ་
བྱེད་པའི་རིགས་ཅན། དང་པོའི་མཚན་ཉིད། དབྱེ་ན། གཟུགས་སུ་ཉེར་འགྲོའི་ཕྱིར་མི་
འོང་གོང་འཕོ་འཕར་བ་དང་། དེ་ཕྱེད་འཕར་བ་དང༌། དེ་གནས་ཐམས་ཅད་དུ་འཆི་འཕོ་
བ་དང་གསུམ་ཡོད། འོ་ན། མཛོད་ལས། གོང་དུ་འཕོ་བ་དེ་རྣམས་ནི། །བསམ་གཏན་
སྤེལ་ནས་འོག་མིན་འགྲོ །དེ་འཕར་ཕྱེད་འཕར་ཐམས་ཅད་དུ། །འཆི་འཕོ་ གཞན་ སྲིད་ རྩེ་
མོར་འགྲོ །ཞེས་གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་འོག་མིན་མཐར་ཐུག་
འགྲོ་དེས་བསམ་གཏན་གྱི་སྤྲེལ་སྒོམ་བྱེད་ཅིང་། དེ་སྲིད་རྩེའི་མཐར་ཐུག་འགྲོ་དེས་དེ་
ལྟར་མི་བྱེད་པར་གསུངས་པའི་དོན་གང་ཞེ་ན། དེའི་དོན་ཡོད་དེ། ཕྱིར་མི་འོང་རྣམས་
ཀྱིས་བསམ་གཏན་གྱི་སྤེལ་སྒོམ་བྱེད་པ་གནས་གཙང་དུ་སྐྱེ་བ་ལེན་པའི་ཆེད་དུ་ཡིན་
ལ། དེ་སྲིད་རྩེའི་མཐར་ཐུག་འགྲོ་དེར་སྐྱེ་བ་མི་ལེན་པའི་ཕྱིར་ཏེ། གཟུགས་སུ་ཉེར་
འགྲོའི་ཕྱིར་མི་འོང་དེས་ཚངས་རིས་ནས་འབྲས་བུ་ཆེ་བའི་བར་གཟུགས་ཀྱི་སོ་སྐྱེའི་
གནས་རྣམས་རིམ་གྱིས་བརྒྱུད་དེ་གནས་གཙང་རྣམས་དོར་ནས་གཟུགས་མེད་བཞི་
རིམ་གྱིས་བརྒྱུད་ནས་སྲིད་རྩེའི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང་དེ།
གོང་འཕོ་སྲིད་རྩེའི་མཐར་ཐུག་འགྲོ་ཡིན་པའི་ཕྱིར། འོ་ན། འཕར་བ་གསུམ་པོ་དེས་
ཚངས་རིས་སོགས་སུ་སྐྱེ་བ་ལེན་པ་དེ་བསམ་གཏན་གྱི་སྤྲེལ་སྒོམ་ལས་ཉམས་ནས་སྐྱེ་
- 410 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
བ་ལེན་ནམ། ཞེ་ན། དེ་དེ་ལས་ཉམས་ནས་དེར་སྐྱེ་བ་ལེན་པ་ཡིན་ཏེ། དེ་དེ་ལས་མ་
ཉམས་ན་གནས་གཙང་དུ་སྐྱེ་བ་ལེན་པའི་ཕྱིར། དེ་ཡང་ཡིན་ཏེ། གཟུགས་སུ་ཉེར་
འགྲོའི་ཕྱིར་མི་འོང་གོང་འཕོ་དེས་རྒྱུའི་གནས་སྐབས་སུ་བསམ་གཏན་བཞི་པ་སྤེལ་
མར་སྒོམ་པ་ལ་བརྟེན་ནས་བསམ་གཏན་དང་པོའི་དངོས་གཞིའི་སྙོམས་འཇུག་དག་པ་
བའི་རོ་མྱོང་བའི་དབང་གིས་བསམ་གཏན་གྱི་སྤེལ་སྒོམ་ལས་ཉམས། བསམ་གཏན་
དང་པོ་ལས་མ་ཉམས་པར་དེ་ནས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་
སྔོན་གོམས་པའི་དབང་གིས་བསམ་གཏན་གྱི་སྤྲེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་
སྤེལ་བྱས་པ་ལ་བརྟེན་ནས་ཤི་འཕོས་ཏེ། འོག་མིན་དུ་སྐྱེ་བ་བླངས་ཏེ་རྟེན་དེ་ལ་མྱང་
འདས་མངོན་(༣༤ན)དུ་བྱེད་པའི་ཆ་ནས་གཟུགས་སུ་ཉེར་འགྲོའི་ཕྱིར་མི་འོང་གོང་
འཕོ་འཕར་བ་དང་། གཟུགས་སུ་ཉེར་འགྲོ་དེས་དེའི་རྒྱུའི་གནས་སྐབས་སུ་སྔར་ལྟར་
བྱས་པ་ལ་བརྟེན་ནས་ཤི་འཕོས་ཏེ་ཚངས་རིས་སུ་སྐྱེ་བ་བླངས། རྟེན་དེ་ལ་སྔོན་གོམས་
པའི་དབང་གིས་བསམ་གཏན་གྱི་སྤེལ་སྒོམ་དང་པོ་གསུམ་གང་རུང་བྱས་པ་ལ་བརྟེན་
ནས་ཤི་འཕོས་ཏེ་གནས་གཙང་དང་པོ་གསུམ་གང་རུང་དུ་སྐྱེས་ཏེ་རྟེན་དེ་ལ་བསམ་
གཏན་གྱི་སྤེལ་སྒོམ་ཆེས་ཤིན་ཏུ་ཆེན་པོ་བཅོ་ལྔ་སྤེལ་བྱས་པ་ལ་བརྟེན་ནས། འོག་མིན་དུ་
སྐྱེ་བ་བླངས། རྟེན་དེ་ལ་མྱང་འདས་མངོན་དུ་བྱེད་པས་དེ་ཕྱེད་འཕར་བ་དང་། ཡང་
དེས་རྒྱུའི་གནས་སྐབས་སུ་སྔར་བཞིན་བྱས་པ་ལ་བརྟེན་ནས་ཚངས་རིས་སུ་སྐྱེ་བ་བླངས།།
རྟེན་དེ་ལ་བསམ་གཏན་གྱི་སྤེལ་སྒོམ་བྱེད་མ་ནུས་པར་ཤི་འཕོས་ཏེ་ཚངས་ཆེན་མ་
གཏོགས་ཚངས་རིས་ནས་འབྲས་བུ་ཆེ་བའི་བར་དུ་སྐྱེ་བ་བླངས། རྟེན་དེ་ལ་ཆུང་ངུ་
གསུམ་སྤེལ་བྱས། མི་ཆེ་བར་སྐྱེ་བ་བླངས། རྟེན་ལ་དེ་ལ་འབྲིང་དྲུག་སྤེལ་བྱས། མི་
གདུང་བར་སྐྱེ་བ་བླངས། རྟེན་དེ་ལ་ཆེན་པོ་དགུ་སྤེལ་བྱས། གྱ་ནོམ་སྣང་བར་སྐྱེ་
བ་བླངས། རྟེན་དེ་ལ་ཤིན་ཏུ་ཆེན་པོ་བཅུ་གཉིས་སྤེལ་བྱས། ཤིན་ཏུ་མཐོང་བར་སྐྱེ་བ་
- 411 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བླངས། རྟེན་དེ་ལ་ཆེས་ཤིན་ཏུ་ཆེན་པོ་བཅོ་ལྔ་སྤེལ་བྱས། འོག་མིན་དུ་སྐྱེ་བ་བླངས།
རྟེན་དེ་ལ་མྱང་འདས་མངོན་དུ་བྱེད་པའི་ཆ་ནས་གཟུགས་སུ་ཉེར་འགྲོའི་ཕྱིར་མི་འོང་
གནས་ཐམས་ཅད་དུ་འཆི་འཕོ་བར་བཞག་པའི་ཕྱིར། འོ་ན། འཕར་བ་གསུམ་སོ་སོའི་
ངོ་བོ་དེ་གང་ཞེ་ན། གཟུགས་སུ་ཉེར་འགྲོའི་ཕྱིར་མི་འོང་གང་ཞིག །ཚངས་རིས་དང་
འོག་མིན་དུ་སྐྱེ་སྲིད་གཉིས་ཁོ་ན་བླངས་ནས་འོག་མིན་གྱི་རྟེན་ལ་མྱང་འདས་མངོན་དུ་
བྱེད་པའི་རིགས་ཅན། དང་པོའི་མཚན་ཉིད། དེ་གང་ཞིག །ཚངས་རིས་དང་གནས་
གཙང་དང་པོ་གསུམ་གང་རུང་གཅིག་དང་འོག་མིན་དུ་སྐྱེ་སྲིད་གསུམ་ཁོ་ན་བླངས་ནས་
འོག་མིན་གྱི་རྟེན་ལ་མྱང་འདས་མངོན་དུ་བྱེད་པའི་རིགས་ཅན། གཉིས་པའི་མཚན་
ཉིད། དེ་གང་ཞིག །ཚངས་ཆེན་མ་གཏོགས་ཚངས་རིས་ནས་འོག་མིན་གྱི་བར་གྱི་
གཟུགས་ཁམས་རྣམས་རིམ་གྱིས་བརྒྱུད་ནས་འོག་མིན་གྱི་རྟེན་ལ་མྱང་འདས་མངོན་དུ་
བྱེད་པའི་རིགས་ཅན། གསུམ་པའི་མཚན་ཉིད། (༣༤བ)འོ་ན། གནས་གཙང་དུ་སྐྱེ་བ་
ལ་བསམ་གཏན་གྱི་སྤྲེལ་སྒོམ་བྱེད་དགོས་ན་དེ་གང་ཞེ་ན། དེ་ལ་སྤེལ་སྒོམ་བྱེད་པ་
པོའི་རྟེན་གྱི་གང་ཟག །ཁམས་གང་དུ་སྤེལ། དང་པོར་གང་སྤེལ། སྤེལ་བའི་དགོས་པ།
སྤེལ་སྒོམ་གྱི་དབྱེ་བ། སྤེལ་སྒོམ་གྲུབ་པའི་ཚད་དང་དྲུག །དང་པོ་ནི། བསམ་གཏན་གྱི་
དངོས་གཞི་ཐོབ་པའི་ཕྱིར་མི་འོང་དང་། དེ་ཐོབ་པའི་དགྲ་བཅོམ་རྣམས་ཀྱིས་བྱེད་ཅིང་།
རྒྱུན་ཞུགས་དང་ཕྱིར་འོང་རྣམས་ཀྱི་རྟེན་ལ་མི་བྱེད་དེ། དེ་རྣམས་ཀྱིས་བསམ་གཏན་
གྱི་དངོས་གཞི་མ་ཐོབ་པའི་ཕྱིར། །
གཉིས་པ་ནི། དང་པོར་འདོད་པའི་ཁམས་སུ་གླིང་གསུམ་དུ་སྤེལ་བར་བྱེད་པ་
ཡིན་ལ། ཕྱིས་ནི་གཟུགས་ཁམས་སུ་སྤེལ་བར་བྱེད་པ་ཡིན་ཏེ། མཛོད་འགྲེལ་ལས།
དང་པོར་འདོད་པའི་ཁམས་སུ་གླིང་གསུམ་དག་ཏུ་སྤེལ་བར་བྱེད་ལ་ཕྱིས་ནི་ཡོངས་སུ་
ཉམས་པ་གཟུགས་ཀྱི་ཁམས་སུ་སྤེལ་བར་བྱེད་དོ། །ཞེས་གསུངས་པའི་ཕྱིར། །
- 412 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
གསུམ་པ་ནི། དང་པོར་བསམ་གཏན་བཞི་པའི་དངོས་གཞིའི་སྙོམས་འཇུག་ལ་
སྤེལ་བ་ཡིན་ཏེ། དེ་བསམ་གཏན་གྱི་སྐྱོན་བརྒྱད་དང་བྲལ་ཞིང་སྤེལ་སྒོམ་འགྲུབ་སླ་བ་
ཡིན་པའི་ཕྱིར། མཛོད་ལས། དང་པོ་བཞི་པ་སྤེལ་བར་བྱེད། །ཅེས་གསུངས་པའི་ཕྱིར། །
བཞི་པ་ནི། ཕྱིར་མི་འོང་རྣམས་གནས་གཙང་དུ་སྐྱེ་བ་དང་། ཉན་ཐོས་དགྲ་བཅོམ་
པ་དབང་རྣོན་རྣམས་མཐོང་ཆོས་ལ་བདེ་བར་གནས་ཕྱིར་དུ་བསམ་གཏན་གྱི་སྤེལ་སྒོམ་
བྱེད་ལ། ཉན་ཐོས་དགྲ་བཅོམ་པ་དབང་རྟུལ་རྣམས་ཉོན་མོངས་སྤངས་པའི་སྤངས་པ་
ལས་མི་ཉམས་པའི་དོན་དུ་བསམ་གཏན་གྱི་སྤྲེལ་སྒོམ་བྱེད་པ་ཡིན་ཏེ། མཛོད་ལས།
སྐྱེ་དང་གནས་པར་བྱ་ཕྱིར་དང་། །ཉོན་མོངས་པས་ནི་འཇིགས་ཕྱིར་ཡང་། །ཞེས་
གསུངས་པའི་ཕྱིར།
ལྔ་པ་ནི། བསམ་གཏན་གྱི་སྤེལ་སྒོམ་ལ་ལྔར་ཡོད་དེ། འབྲས་བུ་གནས་གཙང་གི་
སྐྱེ་བ་ལ་ལྔར་ཡོད་པའི་ཕྱིར་ཏེ། མཛོད་ལས། དེ་ནི་རྣམ་པ་ལྔ་ཡི་ཕྱིར། །གནས་གཙང་
སྐྱེ་བ་ལྔ་ཁོ་ན། །ཞེས་གསུངས་པའི་ཕྱིར། གནས་གཙང་དུ་སྐྱེ་བའི་རྒྱུ་བསམ་གཏན་གྱི་
སྤེལ་སྒོམ་ལ་ལྔར་ཡོད་དེ། དེ་ལ་ཆུང་ངུ་གསུམ་སྤེལ། འབྲིང་དྲུག་སྤེལ། ཆེན་པོ་དགུ་
སྤེལ། ཤིན་ཏུ་ཆེན་པོ་བཅུ་གཉིས་སྤེལ། ཆེས་ཤིན་ཏུ་ཆེན་པོ་བཅོ་ལྔ་སྤེལ་(༣༥ན)
རྣམས་སུ་ཡོད་པའི་ཕྱིར་ཏེ། མཛོད་འགྲེལ་ལས། དང་པོ་ལ་ནི་ཟག་པ་མེད་པ་དང་།
ཟག་པ་དང་བཅས་པ་དང་། ཟག་པ་མེད་པ་དང་། སེམས་གསུམ་མངོན་དུ་བྱེད་དོ། །
གཉིས་པ་ལ་ནི་དྲུག་གོ །གསུམ་པ་ལ་ནི་དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་
ལ་ནི་བཅོ་ལྔ་སྟེ། ཞེས་གསུངས་པའི་ཕྱིར། འབྲིང་དྲུག་སྤེལ་གྱི་དོན་ནི། འགྲེལ་བཤད་
ལས། གཉིས་པ་ལ་ནི་དྲུག་གོ །ཞེས་བྱ་བ་ནི་ཟག་པ་མེད་པ་དང་། ཟག་པ་དང་བཅས་པ་
དང་། ཟག་པ་མེད་པ་ཞེས་བྱ་བ་གསུམ་དང་། ཡང་ཟག་པ་མེད་པ་དང་ཟག་པ་དང་
བཅས་པ་དང་། ཟག་པ་མེད་པ་ཞེས་བྱ་བ་གསུམ་སྟེ་དྲུག་ཡིན་ནོ། །གསུམ་པ་ལ་ནི་
- 413 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགུའོ། །བཞི་པ་ལ་ནི་བཅུ་གཉིས་སོ། །ལྔ་པ་ལ་ནི་བཅོ་ལྔ་སྟེ། ཞེས་བྱ་བ་ལ་ཡང་དེ་ཁོ་
ན་བཞིན་དུ་སྦྱར་བར་བྱའོ། །ཞེས་གསུངས་པ་ལྟར་རོ། །སྤེལ་ཚུལ་ནི། ཟག་མེད་སྐད་
ཅིག་མ་གཅིག་དང་། ཟག་བཅས་སྐད་ཅིག་མ་གཅིག་དང་། ཟག་མེད་སྐད་ཅིག་མ་
གཅིག་ལ་སྙོམས་པར་འཇུག་པ་ནི་རིང་སྦྱོར་དང་། དེ་རྗེས་ཟག་མེད་སྐད་ཅིག་མ་གཉིས།
དེ་ རྗེས་ཟག་བཅས་སྐད་ཅིག་མ་གཉིས། དེ་ རྗེས་ཟག་མེད་སྐད་ཅིག་མ་གཉིས་ལ་
སྙོམས་པར་འཇུག་པ་ནི་ཉེ་སྦྱོར་ཡིན་ནོ། །
དྲུག་པ་ལ། བྱེ་བྲག་སྨྲ་བ་ན་རེ། དུས་མཐའི་སྐད་ཅིག་མ་གཅིག་ལ་བསམ་གཏན་
གྱི་དངོས་གཞིའི་སྙོམས་འཇུག་ཟག་མེད་སྐད་ཅིག་མ་གཉིས་དང་། ཟག་བཅས་སྐད་
ཅིག་མ་གཅིག་བསྡེབས་ནས་སྙོམས་པར་འཇུག་ནུས་པ་བསམ་གཏན་གྱི་སྤེལ་སྒོམ་
འགྲུབ་པའི་ཚད་ཡིན་ཟེར། དེ་ལྟར་ཡང་མཛོད་ལས། སྐད་ཅིག་མ་ནི་བསྲེས་པས་
གྲུབ། །ཅེས་གསུངས་པའི་ཕྱིར། དེ་ཡང་མི་འཐད་དེ། སངས་རྒྱས་མ་གཏོགས་དུས་
མཐའི་སྐད་ཅིག་མ་གཅིག་ལ་དེ་ལྟར་མི་ནུས་པའི་ཕྱིར། །
༈ རང་ལུགས་ནི། རྒྱུན་དང་ལྡན་པའི་སྒོ་ནས་བསམ་གཏན་གྱི་དངོས་གཞིའི་
སྙོམས་འཇུག་ཟག་མེད་སྐད་ཅིག་མ་གཉིས་དང་ཟག་བཅས་སྐད་ཅིག་མ་གཅིག་བསྡེབས་
ནས་ཇི་ལྟར་འདོད་འདོད་དུ་སྙོམས་པར་འཇུག་པ་དེ། སྤེལ་སྒོམ་གྲུབ་པའི་ཚད་ཡིན་ཏེ།
མཛོད་འགྲེལ་ལས། སངས་རྒྱས་མ་གཏོགས་པས་སྐད་ཅིག་མ་སྤེལ་བར་མི་ནུས་ཏེ།།
དེའི་(༣༥བ)ཕྱིར་རྒྱུན་ཆགས་གསུམ་ལ་ཇི་ལྟར་འདོད་པར་སྙོམས་པར་འཇུག་པའི་སྒོ་
ནས་རྫོགས་པ་ཡིན་ནོ། །ཞེས་གསུངས་པའི་ཕྱིར། །
གཟུགས་སུ་ཉེར་འགྲོའི་ཕྱིར་མི་འོང་གོང་འཕོ་གང་ཞིག །སྲིད་རྩེའི་རྟེན་ལ་མྱང་
འདས་མངོན་དུ་བྱེད་པའི་རིགས་ཅན། སྲིད་རྩེ་མཐར་ཐུག་འགྲོ་བའི་མཚན་ཉིད། འདོད་
པའི་རྟེན་ཅན་གྱི་ཕྱིར་མི་འོང་གང་ཞིག །ལས་ཉོན་གྱིས་གཟུགས་ཁམས་སུ་སྐྱེ་བ་མི་
- 414-



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ལེན་པར། གཟུགས་མེད་ཁམས་སུ་སྐྱེ་བ་བླངས་ནས་རྟེན་དེ་ལ་མྱང་འདས་མངོན་དུ་བྱེད་
པའི་རིགས་ཅན། གཟུགས་མེད་ཉེར་འགྲོའི་ཕྱིར་མི་འོང་གི་མཚན་ཉིད། དབྱེ་ན། སྐྱེས་
ཙམ་ནས་འདའ་བ། མངོན་པར་འདུ་བྱེད་དང་བཅས་ནས་འདའ་བ། མངོན་པར་འདུ་
བྱེད་མེད་པར་འདའ་བ། གོང་འཕོ་དང་བཞི་ཡོད་དེ། མཛོད་ལས། གཞན་ནི་གཟུགས་
མེད་འགྲོ་རྣམས་བཞི། །ཞེས་གསུངས་པའི་ཕྱིར། དེ་ལ་བར་འདའ་བ་མེད་དེ། གཟུགས་
མེད་དུ་སྐྱེ་བ་ལ་བར་དོ་བརྒྱུད་མི་དགོས་པའི་ཕྱིར། མཐོང་ལམ་ཐོབ་པའི་ཚེ་དེ་ལ་
མྱང་འདས་མངོན་དུ་བྱེད་པའི་ཕྱིར་མི་འོང་ཕྱིར་མི་འོང་མཐོང་ཆོས་ཞིའི་མཚན་ཉིད།
མཛོད་ལས། གཞན་ནི་འདི་ལ་མྱ་ངན་འདའ། །ཞེས་གསུངས་པའི་ཕྱིར། རྣམ་ཐར་
བརྒྱད་ཐོབ་ལ་མ་ཉམས་པའི་ཕྱིར་མི་འོང་། ཕྱིར་མི་འོང་ལུས་མངོན་བྱེད་ཀྱི་མཚན་ཉིད་
ཡིན་ཏེ། ཀུན་བཏུས་ལས། ལུས་ཀྱི་མངོན་སུམ་དུ་བྱེད་པ་གང་ཞེ་ན། གང་སློབ་པ་
རྣམ་པར་ཐར་པ་བརྒྱད་ལ་བསམ་གཏན་པའོ། །ཞེས་དང་། མཛོད་ལས། འགོག་
པ་ཐོབ་པའི་ཕྱིར་མི་འོང་
། །ལུས་ཀྱི་མངོན་སུམ་བྱེད་པར་འདོད། །ཅེས་གསུངས་པའི་
ཕྱིར། དེ་ལ་དབྱེ་ན། འདོད་པའི་རྟེན་ལ་མྱང་འདས་མངོན་དུ་བྱེད་པའི་ལུས་མངོན་བྱེད་
དང༌། གཟུགས་དང་གཟུགས་མེད་ཀྱི་རྟེན་ལ་མྱང་འདས་མངོན་དུ་བྱེད་པའི་དེ་གསུམ་
ཡོད། ས་མཚམས་ནི། འབྲས་བུ་རིམ་གྱིས་པའི་དབང་དུ་བྱས་ན་འདོད་ཉོན་དགུ་པ་
སྤངས་པའི་རྣམ་གྲོལ་ལམ་ནས་སྲིད་ཉོན་དགུ་པའི་དངོས་གཉེན་བར་ཆད་མེད་ལམ་
གྱི་བར་ན་ཡོད། འབྲས་བུ་ཐོད་རྒལ་བའི་དབང་དུ་བྱས་ན་ལམ་རྗེས་ཤེས་ནས་སྲིད་
ཉོན་དགུ་པའི་དངོས་གཉེན་བར་ཆད་མེད་ལམ་གྱི་བར་ན་ཡོད། སྒྲ་བཤད་པ་ནི། འདོད་
པར་ལས་ཉོན་གྱིས་ཕྱིར་མི་འོང་བ་དེ་སྐྱེ་བ་(༣༦ན)མི་ལེན་པས་ན་ཕྱིར་མི་འོང་དང་།
ཕྱིར་མི་འོང་གི་འབྲས་བུ་ཐོབ་རྗེས་སུ་གཟུགས་ཀྱི་སྐྱེ་སྲིད་སྔ་མ་སྔ་མ་ནས་ཕྱི་མ་ཕྱི་
མར་འཕོ་བས་གོང་འཕོ། འོག་མིན་དང་སྲིད་རྩེའི་མཐར་ཐུག་པར་འགྲོ་བས་འོག་མིན་
- 415 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དང་སྲིད་རྩེའི་མཐར་ཐུག་འགྲོའོ། །དེའི་རྗེས་སུ་གཟུགས་ཁམས་སུ་ཕྱིན་ནས་མྱང་
འདས་མངོན་དུ་བྱེད་པས་གཟུགས་སུ་ཉེར་འགྲོ །དེའི་རྗེས་སུ་གཟུགས་མེད་ཁོ་ནར་
ཕྱིན་ནས་མྱང་འདས་མངོན་དུ་བྱེད་པས་གཟུགས་མེད་ཉེར་འགྲོ་ཞེས་བྱའོ། ། ། །
ཁོ་ན་རེ། ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། འདོད་ཉོན་དགུ་
པ་སྤངས་པར་ཐལ། ཕྱིར་མི་འོང་ཡིན་པའི་ཕྱིར། ཁྱབ་པ་ཁས། རྟགས་གྲུབ་སྟེ། དེ་
ཡོད་པའི་ཕྱིར། འདོད་ན། འདོད་ཉོན་དགུ་པའི་ས་བོན་སྤངས་པར་ཐལ་ལོ། །ཟེར་ན།
འདིར་མ་ཁྱབ། འདོད་ན། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ཐོབ་
པར་ཐལ་ལོ། །འདོད་ན། ཉན་ཐོས་ཀྱི་འགོག་ལམ་བར་ཆད་མེད་ལམ་ཐོབ་པར་ཐལ་
ལོ། །ཞེས་ཟེར་ཞིང་། འབྲས་བུ་རིམ་གྱིས་པའི་ཕྱིར་མི་འོང་ཡིན་ན་འདོད་ཉོན་དགུ་པ་
སྤངས་པས་ཁྱབ་ཟེར་ན། ཞི་རགས་ཀྱི་རྣམ་པ་ཅན་གྱི་འཇིག་རྟེན་པའི་ལམ་ལ་བརྟེན་
ནས་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་ཐོབ་མ་ཐག་པའི་ཕྱིར་མི་འོང་
ཆོས་ཅན། དེར་ཐལ། དེའི་ཕྱིར། འདོད་ན། འདོད་ཉོན་དགུ་པའི་ས་བོན་སྤངས་
པར་ཐལ། འདོད་ཉོན་དགུ་པ་སྤངས་པའི་ཕྱིར། ཁྱབ་པ་ཁས། འདོད་ན། དེའི་དངོས་
གཉེན་བར་ཆད་མེད་ལམ་ཐོབ་པར་ཐལ་ལོ། །གཞན་ཡང་། ཞི་རགས་ཀྱི་རྣམ་པ་ཅན་
གྱི་འཇིག་རྟེན་པའི་ལམ་ལ་བརྟེན་ནས་འདོད་ཉོན་དགུ་པའི་ས་བོན་སྤངས་པ་ཞིག་
ཡོད་པར་ཐལ། དེ་ལ་བརྟེན་ནས་འབྲས་བུ་རིམ་གྱིས་པའི་ཕྱིར་མི་འོང་གི་འབྲས་བུ་
དངོས་སུ་ཐོབ་པ་ཡོད་པ་གང་ཞིག །དེ་ཡིན་ན་འདོད་ཉོན་དགུ་པའི་ས་བོན་སྤངས་
པས་ཁྱབ་པའི་ཕྱིར། རྟགས་ཁས། གཞན་ཡང་། སྤང་བྱ་ཅིག་ཅར་བའི་ཕྱིར་མི་འོང་
ཡོད་པར་ཐལ། འདོད་ཉོན་དགུ་པའི་དངོས་གཉེན་བར་ཆད་མེད་ལམ་ལ་གནས་པའི་
ཕྱིར་མི་འོང་ཡོད་པའི་ཕྱིར་ཏེ། འབྲས་བུ་ཐོད་རྒལ་བའི་ཕྱིར་མི་འོང་གི་རྟོགས་པ་སྔོན་
དུ་སོང་བའི་ཉན་ཐོས་དགྲ་བཅོམ་པས་ཕྱིར་མི་འོང་(༣༦བ)གི་འབྲས་བུ་ཐོབ་རྗེས་སུ་
- 416 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
འདོད་ཉོན་དགུ་པའི་དངོས་གཉེན་བར་ཆད་མེད་ལམ་ཐོབ་པའི་ཕྱིར། དེས་དེ་ཐོབ་པ་
གང་ཞིག །དེས་དེའི་སྔ་རོལ་ཏུ་དེ་མ་ཐོབ་པའི་ཕྱིར། དང་པོ་མ་གྲུབ་ན། དེ་ཆོས་ཅན།
དེ་ཐོབ་པར་ཐལ། དེའི་ས་བོན་སྤངས་པའི་ཕྱིར། གཞན་ཡང༌། འདོད་ཉོན་དྲུག་པ་
སྤངས་དགུ་པ་མ་སྤངས་པའི་ཕྱིར་མི་འོང་ཡོད་པར་ཐལ། ཕྱིར་མི་འོང་ཡིན་ན། འདོད་
ཉོན་དགུ་པ་སྤངས་པས་མ་ཁྱབ་པའི་ཕྱིར། འདོད་ན། དེ་ཆོས་ཅན། ཕྱིར་འོང་འབྲས་
གནས་སུ་ཐལ། འདོད་ཉོན་དྲུག་པ་སྤངས་དགུ་པ་མ་སྤངས་པའི་སྤང་བྱ་རིམ་གྱིས་པའི་
ཉན་ཐོས་སློབ་པའི་འབྲས་གནས་ཡིན་པའི་ཕྱིར། གཞན་ཡང་། འདོད་ཉོན་ལྔ་པ་
སྤངས་དྲུག་པ་མ་སྤངས་པའི་ཕྱིར་འོང་ཡོད་པར་ཐལ། འདོད་ཉོན་དྲུག་པ་སྤངས་དགུ་
པ་མ་སྤངས་པའི་ཕྱིར་མི་འོང་ཡོད་པའི་ཕྱིར། འདོད་ན། དེ་ཆོས་ཅན། རྒྱུན་ཞུགས་
འབྲས་གནས་ཡིན་པར་ཐལ། འདོད་ཉོན་ལྔ་པ་སྤངས་དྲུག་པ་མ་སྤངས་པའི་སྤང་བྱ་
རིམ་གྱིས་པའི་ཉན་ཐོས་སློབ་པའི་འབྲས་གནས་ཡིན་པའི་ཕྱིར། གཞན་ཡང་མཛོད་
འགྲེལ་ལས། ཀུན་ཏུ་སྦྱོར་བ་ཐ་མའི་ཆ་དང་མཐུན་པ། ཞེས་སོགས་གསུངས་པ་མི་
འཐད་པར་ཐལ། ཕྱིར་མི་འོང་ཡིན་ན། ཐ་མའི་ཆ་མཐུན་ལྔ་སྤངས་པས་མ་ཁྱབ་པའི་
ཕྱིར། མ་གྲུབ་ན་སོང་། ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། དེར་
ཐལ། དེའི་ཕྱིར། གཞན་ཡང་
། ཕྱིར་མི་འོང་ཡིན་ན། ཐ་མའི་ཆ་མཐུན་ལྔ་སྤངས་པས་
ཁྱབ་པར་ཐལ། ཐ་མའི་ཆ་མཐུན་ལྔ་པོ་དེ་ཕྱིར་མི་འོང་གི་འབྲས་བུ་འཐོབ་པ་ལ་གེགས་
བྱེད་ཀྱི་གཙོ་བོ་ཡིན་པའི་ཕྱིར་ཏེ། དེ་ཡོད་པའི་ཕྱིར། འདོད་ན། དེ་ཡིན་ན་འདོད་ཉོན་
དགུ་པ་སྤངས་པས་ཁྱབ་པར་ཐལ། འདོད་པའི་ཕྱིར། གཞན་ཡང་། འབྲས་བུ་རིམ་
གྱིས་པའི་རྒྱུན་ཞུགས་འབྲས་གནས་ཁྱད་པར་ཅན་དང་དགྲ་བཅོམ་ཞུགས་པའི་གཞི་
མཐུན་ཡོད་པར་ཐལ། འདོད་ཉོན་དང་པོའི་དངོས་གཉེན་བར་ཆད་མེད་ལམ་ལ་གནས་
པའི་སྤང་བྱ་རིམ་གྱིས་པའི་ཉན་ཐོས་དང་དགྲ་བཅོམ་ཞུགས་པའི་གཞི་མཐུན་ཡོད་པའི་
GR)
- 417 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཕྱིར་ཏེ། འདོད་ཉོན་དང་པོའི་དངོས་གཉེན་ལ་གནས་པའི་ཕྱིར་མི་འོང་དེ་དགྲ་བཅོམ་
ཞུགས་པ་ཡིན་པའི་(༣༧ན)ཕྱིར། མ་གྲུབ་ན། དེ་ཆོས་ཅན། དེར་ཐལ། ཕྱིར་མི་འོང་
འབྲས་གནས་ཁྱད་པར་ཅན་ཡིན་པའི་ཕྱིར། དེ་དེར་ཐལ། དེ་ཡོད་པའི་ཕྱིར་ཏེ། འདོད་
ཉོན་དང་པོ་མ་སྤངས་པའི་ཕྱིར་མི་འོང་ཡོད་པའི་ཕྱིར། མ་གྲུབ་ན་སོང་། ཕྱིར་མི་འོང་
ཡིན་ན། འདོད་ཉོན་དང་པོ་སྤངས་པས་ཁྱབ་པར་ཐལ། མ་གྲུབ་པ་དེའི་ཕྱིར། འདོད་
ན། ལམ་རྗེས་ཤེས་ལ་གནས་པའི་ཕྱིར་མི་འོང་ཆོས་ཅན། དེར་ཐལ། དེའི་ཕྱིར། འདོད་
ན་སོང༌། དེའི་ས་བོན་སྤངས་པར་ཐལ། འདོད་པའི་ཕྱིར། ཁྱབ་པ་ཁས། འདོད་ན།
ཉན་ཐོས་ཀྱི་སྒོམ་ལམ་བར་ཆད་མེད་ལམ་ཐོབ་པར་ཐལ་ལོ། །
ཁོ་ན་རེ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། འདོད་ཉོན་
སྤངས་པས་ཁྱབ་པར་ཐལ། དེ་འདྲ་བའི་ཕྱིར་མི་འོང་ལ་དེའི་ཕྱིར། འདོད་ན། ཉན་ཐོས་
ཀྱི་མཐོང་ལམ་སྡུག་བསྔལ་ཆོས་བཟོད་ལ་གནས་པའི་ཆགས་བྲལ་སྔོན་སོང་གི་ཕྱིར་མི་
འོང་ཞུགས་པ་ཆོས་ཅན། དེར་ཐལ། དེའི་ཕྱིར། འདོད་ན། འདོད་པའི་སས་བསྡུས་ཀྱི་
མཐོང་སྤང་ཉོན་མོངས་སྤངས་པར་ཐལ་ལོ། །འདོད་མི་ནུས་ཏེ། ཁྱོད་ཀྱི་རྒྱུད་ཀྱི་ཉན་
ཐོས་ཀྱི་མཐོང་ལམ་སྡུག་བསྔལ་ཆོས་བཟོད་དེ་དེའི་དངོས་གཉེན་བར་ཆད་མེད་ལམ་
ཡིན་པའི་ཕྱིར། རྟགས་གྲུབ་སྟེ། འདོད་པའི་སས་བསྡུས་ཀྱི་མཐོང་སྤང་ཉོན་མོངས་དེ་
དེའི་སྤང་བྱའི་གཙོ་བོ་ཡིན་པའི་ཕྱིར། དེའི་སྤང་བྱའི་གཙོ་བོ་ཞིག་ཡོད་པའི་ཕྱིར་ན་མ་
ཁྱབ་སྟེ། དེའི་ས་བོན་དེའི་སྤང་བྱའི་གཙོ་བོ་ཡིན་པའི་ཕྱིར། གཞན་ཡང་། སྦྱོར་ལམ་
སྟན་གཅིག་ལ་གནས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཆོས་ཅན།
འདོད་ཉོན་སྤངས་པར་ཐལ། ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་པའི་
ཕྱིར། ཁྱབ་པ་ཁས། འདོད་ན། འདོད་པའི་སས་བསྡུས་ཀྱི་གང་ཟག་གི་བདག་འཛིན་
སྤངས་པར་ཐལ་ལོ། །འདོད་ན། གང་ཟག་གི་བདག་མེད་མངོན་སུམ་དུ་རྟོགས་པར་
- 418 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཐལ། འདོད་པའི་ཕྱིར་ན་མ་ཁྱབ། གཞན་ཡང་། བསམ་གཏན་གྱི་དངོས་གཞིའི་སྙོམས་
འཇུག་ཐོབ་ལ་མ་ཉམས་པའི་གང་ཟག་ཡིན་ན། འདོད་ཉོན་སྤངས་པས་ཁྱབ་པར་ཐལ།
ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡིན་ན། འདོད་ཉོན་སྤངས་པས་ཁྱབ་
པའི་ཕྱིར་ན་མ་ཁྱབ། འདོད་ན། དམན་ལམ་སྔོན་དུ་(༣༧བ)མ་སོང་བའི་བྱང་སེམས་
མཐོང་ལམ་པ་ཆོས་ཅན། དེར་ཐལ། དེའི་ཕྱིར། དེར་ཐལ། བྱང་འཕགས་ཡིན་པའི་
ཕྱིར། འདོད་མི་ནུས་ཏེ། རང་རྒྱུད་ཀྱི་འདོད་པའི་སས་བསྡུས་ཀྱི་ཉོན་མོངས་གཞན་དོན་
བྱེད་པའི་ཡན་ལག་ཏུ་སྒྱུར་བར་བྱེད་པའི་རྒྱལ་སྲས་འཕགས་པ་ཡིན་པའི་ཕྱིར། ་་་་་
༈ མཐོང་ལམ་གྱི་སྔ་རོལ་ཏུ་ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་མོངས་
སྤངས་པའི་ཆགས་བྲལ་སྔོན་སོང་གི་ཕྱིར་མི་འོང་ཞུགས་པ་ཡོད་བྱས་པ་ལ་ཁོ་ན་རེ། །
མཐོང་ལམ་གྱི་སྔ་རོལ་ཏུ་དེ་སྤངས་པའི་སོ་སྐྱེ་ཡོད་པར་ཐལ། དམ་བཅའ་འཐད་པའི་
ཕྱིར། འདོད་ན། དེའི་སྔ་རོལ་དུ་རྟེན་འབྲེལ་ཡན་ལག་བཅུ་གཉིས་ཀྱི་ནང་ཚན་དུ་གྱུར་
པའི་མ་རིག་པ་སྤངས་པའི་སོ་སྐྱེ་ཡོད་པར་ཐལ། འདོད་པ་གང་ཞིག །དེ་ཡིན་ན། འདོད་
པ་ནས་ཅི་ཡང་མེད་མན་ཆད་གང་རུང་གི་སས་བསྡུས་ཡིན་དགོས་པའི་ཕྱིར་ཏེ། སྲིད་རྩེའི་
སས་བསྡུས་ཀྱི་ཡན་ལག་བཅུ་གཉིས་ཀྱི་ནང་ཚན་གྱི་མ་རིག་པ་མེད་པའི་ཕྱིར། འདོད་
ན། འཁོར་བའི་རྩ་བར་གྱུར་པའི་མ་རིག་པ་སྤངས་པའི་སོ་སྐྱེ་ཡོད་པར་ཐལ། འདོད་
པའི་ཕྱིར་ན་མ་ཁྱབ། འདོད་ན། འཁོར་བ་སྤངས་པའི་སོ་སྐྱེ་ཡོད་པར་ཐལ་ལོ། །ཟེར་
ན། འཁོར་བའི་རྩ་བར་གྱུར་པའི་མ་རིག་པ་སྤངས་པའི་ཕྱིར་མི་འོང་ཡོད་པར་ཐལ།
ཡན་ལག་བཅུ་གཉིས་ཀྱི་ནང་ཚན་དུ་གྱུར་པའི་མ་རིག་པ་སྤངས་པའི་ཕྱིར་མི་འོང་ཡོད་
པའི་ཕྱིར། ཁྱབ་པ་ཁས། དེར་ཐལ། ཅི་ཡང་མེད་མན་ཆད་ཀྱི་སས་བསྡུས་ཀྱི་ཉོན་
མོངས་སྤངས་པའི་ཕྱིར་མི་འོང་ཡོད། དེ་ཡིན་ན། ཅི་ཡང་མེད་མན་ཆད་ཀྱི་སས་བསྡུས་
ཡིན་དགོས་པའི་ཕྱིར། སྲིད་རྩེའི་སས་བསྡུས་ཀྱི་དེ་མེད་པའི་ཕྱིར། དང་པོ་གྲུབ་སྟེ།
- 419 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
སྲིད་ཉོན་དགུ་པའི་དངོས་གཉེན་བར་ཆད་མེད་ལམ་ལ་གནས་པའི་ཕྱིར་མི་འོང་ཡོད་
པའི་ཕྱིར། རྩ་བར་འདོད་ན། འཁོར་བ་སྤངས་པའི་ཕྱིར་མི་འོང་ཡོད་པར་ཐལ་ལོ། །ཁ་
ཅིག །གཟུགས་མེད་ཉེར་འགྲོའི་ཕྱིར་མི་འོང་ཆོས་ཅན། གཟུགས་སུ་ཉེར་འགྲོའི་ཕྱིར་
མི་འོང་ཡིན་པར་ཐལ། འདོད་པའི་རྟེན་ཅན་གྱི་ཕྱིར་མི་འོང་གང་ཞིག །གཟུགས་སུ་
ཉིང་མཚམས་སྦྱོར་བ་ཡིན་པའི་ཕྱིར་ཏེ། གཟུགས་སུ་སྐྱེ་བ་ལེན་པ་ཡིན་པའི་ཕྱིར།
རྟགས་གྲུབ་སྟེ། དེའི་རྟོགས་ (༣༨ན)པ་སྔོན་དུ་སོང་བའི་བྱང་འཕགས་དེས་གཟུགས་
སུ་སྐྱེ་བ་ལེན་པའི་ཕྱིར་ཏེ། དེར་སྙིང་རྗེ་དང་སྨོན་ལམ་གྱི་དབང་གིས་སྐྱེ་བ་ལེན་པའི་
ཕྱིར། ཟེར་ན། ཉན་ཐོས་མཐོང་ལམ་པ་དེ་སྙིང་རྗེ་དང་སྨོན་ལམ་གྱི་དབང་གིས་འཁོར་
བར་སྐྱེ་བ་ལེན་པར་ཐལ། དེའི་རྟོགས་པ་སྔོན་དུ་སོང་བའི་བྱང་འཕགས་ལ་དེའི་ཕྱིར།
ཁྱབ་པ་ཁས། འདོད་མི་ནུས་ཏེ། རྣམ་བཤད་ལས། སྐྱོན་མེད་པ་ལ་ཞུགས་པ་ཉན་ཐོས་
མཐོང་ལམ་པ་ཡིན་ལ། དེ་སྙིང་རྗེ་དང་སྨོན་ལམ་གྱི་དབང་གིས་ཀྱང་འཁོར་བར་སྐྱེ་བ་
མི་ལེན་ཞིང་། ཞེས་གསུངས་པའི་ཕྱིར། གཞན་ཡང་། གཟུགས་སུ་ཉེར་འགྲོའི་ཕྱིར་
མི་འོང་བར་འདའ་བ་ཆོས་ཅན། གཟུགས་སུ་སྐྱེ་བའི་ཀུན་སྦྱོར་མ་སྤངས་པར་ཐལ།
གཟུགས་སུ་སྐྱེ་བ་ལེན་པའི་ཕྱིར། དེའི་བར་སྲིད་དུ་སྐྱེ་བ་ལེན་པའི་ཕྱིར་ན་མ་ཁྱབ་སྟེ།
གཟུགས་སུ་སྐྱེ་བའི་ཀུན་སྦྱོར་ཡིན་ན། དེའི་སྐྱེ་སྲིད་དུ་སྐྱེ་བའི་ཀུན་སྦྱོར་ཡིན་དགོས་
པའི་ཕྱིར། ཁ་ཅིག །བར་འདའ་བའི་མཚན་ཉིད་དེ་མི་འཐད་དེ། གཟུགས་ཀྱི་བར་སྲིད་
ཀྱི་རྟེན་ལ་མྱང་འདས་མངོན་དུ་བྱེད་པ་མེད་པའི་ཕྱིར། གཟུགས་ཀྱི་བར་སྲིད་ཀྱི་རྟེན་
ཅན་གྱི་ཉན་ཐོས་དགྲ་བཅོམ་པ་མེད་པའི་ཕྱིར་ན་མ་ཁྱབ། མ་གྲུབ་ན། དེ་ཁོ་ཁོ་རང་
ཡིན་པར་ཐལ། ཁོ་ཡོད་པའི་ཕྱིར། འདོད་ན། དེ་ཆོས་ཅན། ཁྱོད་ཀྱི་རྒྱུད་ལ་གཟུགས་
ཀྱི་བར་སྲིད་ཡོད་པར་ཐལ། ཁྱོད་དེའི་རྟེན་ཅན་གྱི་གང་ཟག་ཡིན་པའི་ཕྱིར། འདོད་ན།
ཁྱོད་ཀྱི་རྒྱུད་ལ་སྲིད་པ་ཡོད་པར་ཐལ་ལོ། །ཟེར་ན། སོ་སྐྱེའི་རྟེན་ལ་འཕགས་པའི་གོ་
- 420 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
འཕང་མངོན་དུ་བྱེད་པ་མེད་པར་ཐལ། སོ་སྐྱེའི་རྟེན་ཅན་གྱི་འཕགས་པ་མེད་པའི་ཕྱིར།
ཁྱབ་པ་ཁས། མ་གྲུབ་ན། དེ་ཁོ་ཁོ་རང་ཡིན་པར་ཐལ་ལོ། ། ། །
ཁ་ཅིག །མཐོང་ཆོས་ལ་མྱོང་འགྱུར་གྱི་ལས་ཡིན་ན། མཐོང་ལམ་ཐོབ་པའི་ཚེ་
དེ་ལ་མྱོང་ངེས་ཀྱི་ལས་ཡིན་དགོས་པར་ཐལ། ཕྱིར་མི་འོང་མཐོང་ཆོས་ཞིའི་མཚན་ཉིད་
དེ་འཐད་པའི་ཕྱིར། ཞེས་བཀག་ནས། ཁོ་རང་གི་ལུགས་ལ་མཐོང་ལམ་དང་པོར་ཐོབ་
པའི་རྟེན་ལ་མྱང་འདས་མངོན་དུ་བྱེད་པའི་ཕྱིར་མི་འོང༌། དེའི་མཚན་ཉིད། དེས་ན་
མཐོང་ཆོས་ཞིའི་ཕྱིར་མི་འོང་འདོད་པར་ཚེ་ཡོངས་སུ་མ་གྱུར་པའི་ཕྱིར་(༣༨བ)མི་འོང་
གི་དབྱེ་བར་འཆད་པ་མི་འཐད་དེ། དེ་ཡིན་ན། འདོད་པར་ཚེ་ཡོངས་སུ་གྱུར་པའི་
ཕྱིར་མི་འོང་ཡིན་དགོས་པའི་ཕྱིར་ན། མཐོང་ཆོས་ལ་མྱོང་འགྱུར་གྱི་ལས་ཡིན་ན།
མཐོང་ལམ་དང་པོར་ཐོབ་པའི་རྟེན་ལ་མྱོང་ངེས་ཀྱི་ལས་ཡིན་དགོས་པར་ཐལ། དམ་
བཅའ་འཐད་པའི་ཕྱིར། འདོད་ན། སོ་སྐྱེའི་རྟེན་ལ་མཐོང་ཆོས་ལ་མྱོང་འགྱུར་གྱི་ལས་
མེད་པར་ཐལ་ལོ། །
པ་དགྲ་བཅོམ་ཞུགས་གནས་བཤད་པ།
༈ བཞི་པ་དགྲ་བཅོམ་ཞུགས་གནས་བཤད་པ་ལ། ཁ་ཅིག །གོང་མའི་ཆ་མཐུན་
ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ཐོབ་ཕྱིར་དུ་བརྩོན་བཞིན་
པའི་གང་ཟག །དགྲ་བཅོམ་ཞུགས་པའི་མཚན་ཉིད་ཟེར་ན། འབྲས་བུ་རིམ་གྱིས་པའི་
ཕྱིར་འོང་ཞུགས་པ་ཆོས་ཅན། མཚོན་བྱ་དེར་ཐལ། མཚན་ཉིད་དེའི་ཕྱིར། ཁ་ཅིག །
དགྲ་བཅོམ་ཞུགས་པ་ལ་ཅིག་ཅར་བའི་དགྲ་བཅོམ་ཞུགས་པ་དང་། རིམ་གྱིས་པའི་
དགྲ་བཅོམ་ཞུགས་པ་གཉིས་སུ་གྲངས་ངེས་ཟེར་ན། དེ་མ་ངེས་པར་ཐལ། འབྲས་
བུ་ཐོད་རྒལ་བའི་ཕྱིར་མི་འོང་འབྲས་གནས་ཁྱད་པར་ཅན་དེ་དགྲ་བཅོམ་ཞུགས་པ་
- 421 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གང་ཞིག །དེ་ཅིག་ཅར་བའི་དེ་ཡང་མ་ཡིན། རིམ་གྱིས་པའི་དེ་ཡང་མ་ཡིན་པའི་ཕྱིར།
དང་པོ་མ་གྲུབ་ན། དེ་ཆོས་ཅན། སྤང་བྱ་ཅིག་ཅར་བའི་རྒྱུན་ཞུགས་ཡིན་པར་ཐལ་
ལོ། །
ཁ་ཅིག །སྲིད་ཉོན་དགུ་པ་སྤངས་པའི་ཐེག་དམན་གྱི་གང་ཟག །དགྲ་
བཅོམ་འབྲས་གནས་ཀྱི་མཚན་ཉིད་ཟེར་ན། རང་རྒྱལ་དགྲ་བཅོམ་ཆོས་ཅན། མཚོན་
བྱ་དེར་ཐལ། མཚན་ཉིད་དེའི་ཕྱིར། འདོད་ན། ཉན་ཐོས་དགྲ་བཅོམ་ཡིན་པར་ཐལ་
ལོ། །
ཁ་ཅིག །གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག །དགྲ་བཅོམ་འབྲས་གནས་ཀྱི་མཚན་ཉིད། གོང་
མའི་ཆ་མཐུན་ལྔ་ནི་གཟུགས་གཟུགས་མེད་ཀྱི་འདོད་ཆགས། རྒོད་པ། ང་རྒྱལ། མ་
རིག་པ་རྣམས་ཡིན་ཟེར་ན། ཉན་ཐོས་དགྲ་བཅོམ་པས་མ་རིག་པ་སྤངས་པར་ཐལ།
དེས་གོང་མའི་ཆ་མཐུན་ལྔ་སྤངས་པ་གང་ཞིག །གོང་མའི་ཆ་མཐུན་ལྔའི་ནང་ཚན་དུ་
མ་རིག་པ་དེ་འདྲེན་རིགས་པའི་ཕྱིར། འདོད་ན། དེས་ཉོན་མོངས་ཅན་མ་ཡིན་པའི་
མ་རིག་པ་སྤངས་པར་ཐལ་ལོ། །འདོད་ན། དེས་ཤེས་སྒྲིབ་སྤངས་པར་ཐལ་ལོ། །ཁ་
ཅིག །(༣༩ན)མ་རིག་པ་ཡིན་ན། ཉོན་མོངས་ཅན་གྱི་མ་རིག་པ་ཡིན་པས་ཁྱབ་ཟེར་ན།
བདེན་འཛིན་དུ་གྱུར་པའི་སེམས་བྱུང་ཆོས་ཅན། དེར་ཐལ། དེའི་ཕྱིར། དེར་ཐལ།
རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་སེམས་བྱུང་ཡིན་པའི་ཕྱིར་
ཏེ། བདེན་མེད་རྟོགས་པའི་རིག་པ་ཡེ་ཤེས་ཀྱི་འགལ་ཟླ་མི་མཐུན་ཕྱོགས་སུ་གྱུར་པའི་
སེམས་བྱུང་ཡིན་པའི་ཕྱིར་ཏེ། ཆོས་ཀྱི་བདག་མེད་རྟོགས་པའི་རིག་པ་ཡེ་ཤེས་ཀྱི་འགལ་
ཟླ་མི་མཐུན་ཕྱོགས་སུ་གྱུར་པའི་སེམས་བྱུང་ཡིན་པའི་ཕྱིར་ཏེ། བདེན་འཛིན་དུ་གྱུར་
པའི་སེམས་བྱུང་ཡིན་པའི་ཕྱིར། འདོད་མི་ནུས་ཏེ། བདེན་འཛིན་ཡིན་པའི་ཕྱིར། །
- 422 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ਲਈ ਪਸਲਸ ਲਈ ਸੰਸBਨਸਾਈਪ ਸਪ
ལ་རང་ལུགས་ལ་དགྲ་བཅོམ་ཞུགས་པ་དང་ །
པ་ དེ འི་འབྲས་གནས་བཤད་པ།
༈ རང་ལུགས་ལ། དགྲ་བཅོམ་ཞུགས་པ་བཤད་པ་དང་། དེའི་འབྲས་གནས་
བཤད་པ་གཉིས། དང་པོ་ནི། ཞུགས་པ་བཞིའི་ནང་ཚན་གང་ཞིག །ཉན་ཐོས་དགྲ་
བཅོམ་པའི་འབྲས་བུ་ཐོབ་ཕྱིར་དུ་བརྩོན་པའི་སྦྱོར་བ་རྒྱུན་ཆགས་ལ་གནས་པས་རབ་
ཏུ་ཕྱེ་བ་དགྲ་བཅོམ་ཞུགས་པའི་མཚན་ཉིད། དབྱེ་ན། སྤང་བྱ་ཅིག་ཅར་བའི་དགྲ་
བཅོམ་ཞུགས་པ་དང༌། སྤང་བྱ་རིམ་གྱིས་པའི་དགྲ་བཅོམ་ཞུགས་པ་གཉིས། ས་
མཚམས་སྒོམ་སྤང་ལྷག་མ་སྤོང་བ་ལ་བརྩོན་པ་ནས་ཉན་ཐོས་དགྲ་བཅོམ་པའི་འབྲས་
བུ་མ་ཐོབ་བར་ན་ཡོད། ར་ ་ ་ ་ ་ ་
གཉིས་པ་ནི། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་འཕགས་པ་དགྲ་བཅོམ་འབྲས་གནས་ཀྱི་མཚན་ཉིད། གོང་
མའི་ཆ་མཐུན་ལྔ་གང་ཞེ་ན། གཟུགས་གཟུགས་མེད་ཀྱི་འདོད་ཆགས། རྒོད་པ། ང་
རྒྱལ། ཉོན་མོངས་ཅན་གྱི་མ་རིག་པ་རྣམས་ཡིན། དེ་དག་ལ་གོང་མའི་ཆ་དང་མཐུན་པ་
ཞེས་བརྗོད་པའི་རྒྱུ་མཚན་ཡོད་དེ། དང་པོ་གཉིས་ཀྱིས་ཁམས་གོང་མའི་སྐྱེ་བ་འཛིན་
པའི་རྒྱུ་བྱེད། ཐ་མ་གསུམ་གྱིས་ཁམས་གོང་མ་ལས་མི་འདའ་བར་བྱེད་པའི་ཕྱིར་ཏེ།
མཛོད་ལས། གོང་མའི་ཆ་དང་མཐུན་ལྔ་ཉིད། །གཟུགས་དང་གཟུགས་མེད་ལས་སྐྱེས་
པའི། །འདོད་ཆགས་གཉིད་རྒོད་ང་རྒྱལ་རྨོངས། །ཞེས་གསུངས་པའི་ཕྱིར། དབྱེ་ན།
སྤང་བྱའི་སྒོ་ནས་སྤང་བྱ་ཅིག་ཅར་བའི་དགྲ་བཅོམ་འབྲས་གནས་དང་། སྤང་བྱ་རིམ་
གྱིས་(༣༩བ)པའི་དགྲ་བཅོམ་འབྲས་གནས་གཉིས། དགྲ་བཅོམ་འབྲས་གནས་ཀྱང་
ཡིན། ཁམས་གསུམ་གྱི་སྒོམ་སྤང་ཉོན་མོངས་ཆུང་ངུའི་ཆུང་ངུ་དགུ་ཅིག་ཅར་དུ་སྤོང་བ་
- 423 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཡང་ཡིན་པའི་གཞི་མཐུན་པར་དམིགས་པ། དང་པོའི་མཚན་ཉིད། དེ་ཡང་ཡིན།
ཕྱིར་མི་འོང་གི་རྟོགས་པ་སྔོན་དུ་སོང་བ་ཡང་ཡིན་པའི་གཞི་མཐུན་པར་དམིགས་པ།
གཉིས་པའི་མཚན་ཉིད། ཡང་དེ་ལ་ཡོངས་སུ་ཉམས་པའི་ཆོས་ཅན། བདག་གསོད་
པའི་འོས་སུ་གྱུར་པའི་ཆོས་ཅན། རྗེས་སུ་སྲུང་བའི་ཆོས་ཅན། གནས་པ་ལས་མི་བསྐྱོད་
པའི་ཆོས་ཅན། རྟོགས་པའི་འོས་སུ་གྱུར་པའི་ཆོས་ཅན། མི་གཡོ་བའི་ཆོས་ཅན་དང་
དྲུག །དང་པོ་ལྔ་དབང་རྟུལ་དད་མོས་པ་དང་། ཕྱི་མ་དབང་རྣོན་མཐོང་ཐོབ་པ་ཡིན་ཏེ།
མཛོད་ལས། དགྲ་བཅོམ་དྲུག་འདོད་དེ་དག་ལས། །ལྔ་ནི་དད་པས་མོས་ལས་སྐྱེས། །
དེ་དག་རྣམ་གྲོལ་དུས་དང་སྦྱོར། །མི་གཡོའི་ཆོས་ཅན་མི་གཡོ་བ། །དེའི་ཕྱིར་དེ་དུས་
མི་སྦྱོར་གྲོལ། །དེ་ནི་མཐོང་ཐོབ་རྒྱུ་ལས་བྱུང་། །ཞེས་གསུངས་པའི་ཕྱིར། བྱེ་བྲག་སྨྲ་
བ་རྣམས་ནི་དང་པོ་ལྔ་རང་གི་རྟོགས་པ་ལས་ཉམས་ནས་རྒྱུན་ཞུགས་སོགས་ཀྱི་བར་
དུ་འགྱུར་བ་ཡོད་ཟེར། མདོ་སྡེ་པས་དང་པོ་ལྔ་མཐོང་ཆོས་ལ་བདེར་གནས་ཀྱི་ཡོན་
ཏན་ལས་ཉམས་པ་ཡིན་གྱི་རང་གི་རྟོགས་པ་ལས་ཉམས་པར་མི་འདོད་དོ། །
དང་པོ་ནི། ཇི་ལྟར་བྱས་ཀྱང་ཚེ་དེ་ལ་མཐོང་ཆོས་བདེར་གནས་ཀྱི་ཡོན་ཏན་ལས་
ཉམས་པར་འགྱུར་བའི་དགྲ་བཅོམ་དབང་རྟུལ་ཅིག་ལ་བྱེད། །
གཉིས་པ་ནི། དེ་མ་ཐག་སྐུ་ཚེའི་འདུ་བྱེད་མ་བཏང་ན་མཐོང་ཆོས་བདེར་གནས་
ལས་ཉམས་པར་མཐོང་ནས་དེ་མ་ཐག་ཏུ་སྐུ་ཚེའི་འདུ་བྱེད་གཏོང་བའི་དགྲ་བཅོམ་དབང་
རྟུལ་ཅིག་ལ་བྱེད།
གསུམ་པ་ནི། འདོད་ཡོན་ལ་སེམས་མ་བསྲུངས་ན་དེ་ལས་ཉམས་པར་མཐོང་
ནས་དེ་ལས་སེམས་སྲུང་བའི་དགྲ་བཅོམ་དབང་རྟུལ་ལོ། །
བཞི་པ་ནི། མཉམ་གཞག་ལས་ལྡང་ན་དེ་ལས་ཉམས་པར་མཐོང་ནས་མཉམ་
གཞག་ལས་མི་ལྡང་བའི་དགྲ་བཅོམ་དབང་རྟུལ་ལོ། །
- 424 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ལྔ་པ་ནི། དེ་ལས་ཉམས་ཀྱི་དོགས་པའི་འཇིགས་པ་དང་བཅས་པའི་དགྲ་བཅོམ་
པ་དབང་རྟུལ་ལོ། །
དྲུག་པ་ནི། དེ་ལས་ཉམས་ཀྱི་དོགས་པའི་འཇིགས་པ་མེད་(༤ བན)པའི་དགྲ་
བཅོམ་དབང་རྣོན་ཞིག་ལ་བྱེད་དོ། །ཞེས་ཟེར་རོ། །རང་ལུགས་ཕྱི་མ་ལྟར་བྱེད་དོ། །
ཡང་དེ་ལ་ཡོན་ཏན་མངོན་དུ་བྱེད་ཚུལ་གྱི་སྒོ་ནས་ཤེས་རབ་རྐྱང་པའི་ཆ་ལས་གྲོལ་བའི་
ཉན་ཐོས་དགྲ་བཅོམ་དང་། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་དགྲ་
བཅོམ་གཉིས་ཡོད། དང་པོ་ནི། འགོག་སྙོམས་མ་ཐོབ་པའི་ཉན་ཐོས་དགྲ་བཅོམ་ལྟ་བུ།
གཉིས་པ་ནི། འགོག་སྙོམས་རྒྱུད་ལྡན་གྱི་ཉན་ཐོས་དགྲ་བཅོམ་པ་ལྟ་བུ། དེ་ལྟར་ཡང་
མཛོད་ལས། འགོག་ཐོབ་གཉིས་ཀ་ལས་རྣམ་གྲོལ། །ཤེས་རབ་ཀྱིས་ནི་གཅིག་ཤོས་
སོ། །ཞེས་གསུངས་པའི་ཕྱིར། ས་མཚམས་ཟད་མི་སྐྱེ་ཤེས་པ་ནས་ཐེག་ཆེན་ལམ་དུ་འཇུག་
པའི་སྔ་རོལ་གྱི་བར་དུ་ཡོད། ཁོ་ན་རེ། གཉིས་ཀའི་ཆ་ལས་རྣམ་པར་གྲོལ་བའི་ཉན་ཐོས་
དགྲ་བཅོམ་ཆོས་ཅན། གོང་མའི་ཆ་མཐུན་ལྔ་སྤངས་པས་རབ་ཏུ་ཕྱེ་བའི་དགེ་སྦྱོང་ཚུལ་གྱི་
འབྲས་བུ་ལ་གནས་པའི་གང་ཟག་ཏུ་ཐལ། དགྲ་བཅོམ་འབྲས་གནས་ཡིན་པའི་ཕྱིར། ཁྱབ་
པ་ཁས། འདོད་མི་ནུས་ཏེ། འགོག་པའི་སྙོམས་འཇུག་ཐོབ་པ་ལ་གེགས་བྱེད་ཀྱི་སྒྲིབ་པ་
སྤངས་པའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་ཡིན་པའི་ཕྱིར། ཁྱབ་སྟེ།
སྲིད་ཉོན་བརྒྱད་པ་སྤངས་པའི་གང་ཟག་ཡིན་ན། མཐོང་སྤང་ཀུན་སྦྱོར་གསུམ་སྤངས་པའི་
རབ་ཏུ་ཕྱེ་བའི་དགེ་སྦྱོང་ཚུལ་གྱི་འབྲས་བུ་ལ་གནས་པའི་གང་ཟག་མ་ཡིན་དགོས་པའི་ཕྱིར།
ཞེས་ཟེར། །
མཚོན་བྱ་དོན་གྱི་དགེ་འདུན་བཤད་པ།
༈ གཉིས་པ་མཚོན་བྱ་དོན་གྱི་དགེ་འདུན་བཤད་པ་ལ། ཁ་ཅིག །ཕྱིར་མི་ལྡོག་
པའི་རྟགས་ཐོབ་པའི་བྱང་སེམས་དེ་སྐབས་འདིར་བསྟན་གྱི་མཚོན་བྱ་དོན་གྱི་དགེ་འདུན་
- 425 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གྱི་དབྱེ་གཞི་ཡིན་ཟེར་ན། ཕྱིར་མི་ལྡོག་པའི་རྟགས་ཐོབ་པའི་བྱང་སེམས་སྦྱོར་ལམ་པ་
དེ་སྐབས་འདིར་བསྟན་གྱི་མཚོན་བྱ་དོན་གྱི་དགེ་འདུན་ཡིན་པར་ཐལ། དམ་བཅའ་
འཐད་པའི་ཕྱིར། འདོད་ན། འཕགས་པ་ཡིན་པར་ཐལ། འདོད་པའི་ཕྱིར། འདོད་ན།
ཕྱིར་མི་ལྡོག་པའི་རྟགས་ཐོབ་པའི་དམན་ལམ་སྔོན་དུ་མ་སོང་བའི་བྱང་སེམས་སྦྱོར་
ལམ་པ་དེ་ཡང་འཕགས་པ་ཡིན་པར་ཐལ་ལོ། །
ཁ་ཅིག །བྱང་སེམས་ལ་ཞུགས་འབྲས་ཀྱི་རྣམ་གཞག་(བབ)འཐད་ཅིང་། ཉན་
རང་ལ་དེ་མི་འཐད་དེ། རྒྱུན་ཞུགས་ཀྱི་དོན་མྱང་འདས་ཐོབ་པའི་ལམ་གྱི་རྒྱུན་ལ་
ཞུགས་པ་ལ་བྱེད་རིགས་པ་གང་ཞིག །ཐེག་དམན་ལ་མྱང་འདས་མཚན་ཉིད་པ་མེད་
པའི་ཕྱིར། ཞེས་ཟེར་ན། མཐོང་ལམ་སྡུག་བསྔལ་ཆོས་བཟོད་ལ་གནས་པའི་དམན་
ལམ་སྔོན་དུ་མ་སོང་བའི་བྱང་སེམས་དེ་རྒྱུན་ཞུགས་ཞུགས་པ་ཡིན་པར་ཐལ། དམ་
བཅའ་དེ་འཐད་པའི་ཕྱིར། འདོད་ན། མཐོང་ལམ་རྣམ་གྲོལ་ལམ་ལ་གནས་པའི་དམན་
ལམ་སྔོན་དུ་མ་སོང་བའི་བྱང་སེམས་དེ་རྒྱུན་ཞུགས་འབྲས་གནས་ཡིན་པར་ཐལ་ལོ། །
འདོད་ན། ཁྱོད་ཀྱིས་བསམ་གཏན་གྱི་དངོས་གཞིའི་སྙོམས་འཇུག་མ་ཐོབ་པར་ཐལ་
ལོ། །གཞན་ཡང་། འདོད་ཉོན་དྲུག་པ་སྤངས་སྲིད་ཉོན་དྲུག་པ་མ་སྤངས་པའི་བྱང་
སེམས་དེ་ཕྱིར་འོང་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། སྤང་བྱ་
རིམ་གྱིས་པ་ཡིན་པར་ཐལ་ལོ། །འདོད་ན། མ་ཡིན་པར་ཐལ། སྤང་བྱ་ཅིག་ཅར་བ་
ཡིན་པའི་ཕྱིར་ཏེ། དམན་ལམ་སྔོན་དུ་མ་སོང་བའི་བྱང་སེམས་ཡིན་པའི་ཕྱིར། རྟགས་
སོང་། གཞན་ཡང་། འདོད་ཉོན་དགུ་པ་སྤངས་པའི་དམན་ལམ་སྔོན་དུ་མ་སོང་བའི་
བྱང་སེམས་དེ་ཕྱིར་མི་འོང་ཡིན་པར་ཐལ། དམ་བཅའ་འཐད་པའི་ཕྱིར། འདོད་ན། དེ་ཆོས་
ཅན། ཁྱོད་ཀྱིས་སྲིད་ཉོན་དགུ་པ་སྤངས་པར་ཐལ། འདོད་པ་གང་ཞིག །ཁྱོད་སྤང་བྱ་
ཅིག་ཅར་བ་ཡིན་པའི་ཕྱིར་ཏེ། དམན་ལམ་སྔོན་དུ་མ་སོང་བའི་བྱང་སེམས་ཡིན་པའི་
- 426 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
ཕྱིར། རྟགས་སོང་། གཞན་ཡང་། ཀུན་བཏུས་ལས། ཅིའི་ཕྱིར་བྱང་ཆུབ་སེམས་དཔའ་
བྱང་ཆུབ་སེམས་དཔའི་སྐྱོན་མེད་པ་ལ་ཞུགས་ནས་རྒྱུན་ཏུ་ཞུགས་པར་མི་འགྱུར་ཞེ་ན།
རྒྱུན་ལས་འཇུག་པ་ཡོངས་སུ་མ་གྲུབ་པའི་ཕྱིར་རོ། །ཅིའི་ཕྱིར་ལན་ཅིག་ཕྱིར་འོང་བར་མི་
འགྱུར་ཞེ་ན། བསམ་བཞིན་དུ་སྲིད་པར་སྐྱེ་བ་ཚད་མེད་པ་ཡོངས་སུ་འཛིན་པའི་ཕྱིར་
རོ། །ཅིའི་ཕྱིར་ཕྱིར་མི་འོང་བར་མི་འགྱུར་ཞེ་ན། བསམ་གཏན་རྣམས་ལ་གནས་ཤིང་
འདོད་པའི་ཁམས་སུ་སྐྱེ་བའི་ཕྱིར་རོ། །ཞེས་གསུངས་པ་མི་འཐད་པར་ཐལ། བྱང་
སེམས་ལ་ཞུགས་གནས་བརྒྱད་ཀྱི་རྣམ་གཞག་འཐད་པའི་ཕྱིར། ཁོ་ན་རེ། དེ་འཐད་
པར་ཐལ། ཉི་སྣང་ལས། དེ་ལ་དགེ་འདུན་(༤༡ན)དཀོན་མཆོག་ནི་འདིར་ཕྱིར་མི་ལྡོག་
པའི་དགེ་འདུན་ཡིན་པར་ཤེས་པར་བྱའོ། །ཞེས་པ་དང་། བྱང་ཆུབ་སེམས་དཔའ་དད་
པའི་རྗེས་སུ་འབྲང་བའི་དབང་དུ་མཛད་ནས། ཞེས་གསུངས་པའི་ཕྱིར་ན་མ་ཁྱབ། སྐྱོན་
མེད་དེ། དེ་རྒྱུན་ཞུགས་ཞུགས་པའི་མིང་ཅན་གྱི་བྱང་སེམས་ཡོད་པར་བསྟན་པ་ཙམ་
ཡིན་པའི་ཕྱིར། དེ་ལྟར་མ་ཡིན་ན་བྱང་སེམས་དང་རང་རྒྱལ་གྱི་གཞི་མཐུན་ཡོད་པར་
ཐལ། ཉི་སྣང་ལས། བྱང་ཆུབ་སེམས་དཔའ་རང་སངས་རྒྱས་ཀྱི་དབང་དུ་མཛད་ནས་
གསུངས་པ་ནི། ཞེས་གསུངས་པའི་ཕྱིར། ཁྱབ་པ་ཁས། འདོད་མི་ནུས་ཏེ། རང་རྒྱལ་
ཡིན་ན། ཐེག་པ་འབྲིང་པོའི་གང་ཟག་ཡིན་དགོས། བྱང་ཆུབ་སེམས་དཔའ་ཡིན་ན།
ཐེག་པ་ཆེན་པོའི་གང་ཟག་ཡིན་དགོས་པའི་ཕྱིར། དེ་ཡང་དགེ་འདུན་ཉི་ཤུའི་གྲངས་
འདྲེན་ཚུལ་ལ་འཕགས་པའི་ལུགས་ལ་རོང་ཊིཀ་པ་ན་རེ། འཕགས་པ་ལྟར་ན་སྐྱེས་བུ་
ཆེན་པོ་བརྒྱད་ལས་རྒྱུན་ཞུགས་སུ་གཏོགས་པ་ལ་དོན་གྱི་ཐོབ་པ་རྒྱུན་ཞུགས་ཞུགས་པ་
བརྒྱད་པ་དང་། འབྲས་གནས་དབང་པོ་རྣོ་བརྟུལ་གཉིས་དང་རིགས་ནས་རིགས་སྐྱེ་
གཉིས་ཏེ་ལྔ། ཕྱིར་འོང་ཞུགས་པ་དད་མོས་པ་དང་མཐོང་ཐོབ་པ་གཉིས་གཅིག་ཏུ་
བྱས་པས་དོན་གྱི་ཐོབ་པ་འབྲས་གནས་ཙམ་པོ་བ་དང་ཁྱད་པར་ཅན་ཚེ་གཅིག་བར་
- 427 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
ཆད་གཅིག་པ་དང་གསུམ། ཕྱིར་མི་འོང་ཞུགས་པ་དད་མོས་པ་དང་མཐོང་ཐོབ་པ་
གཉིས་གཅིག་ཏུ་བྱས་པས་དོན་གྱི་ཐོབ་པ་འབྲས་གནས་ཙམ་པོ་བ་དང་། ཁྱད་པར་ཅན་
བརྒྱད་དེ། འདའ་བ་བཞི་དང་གོང་འཕོ་སྟེ་ལྔ། དྲུག་པ་གཟུགས་ཀྱི་ཆགས་བཅོམ།
བདུན་པ་མཐོང་ཆོས་ཞི། བརྒྱད་པ་ལུས་མངོན་བྱེད། སྐྱེས་བུ་བདུན་པ། དགྲ་བཅོམ་
ཞུགས་པ། བརྒྱད་པ་རང་སངས་རྒྱས་ཀྱི་མིང་ཅན་ཏེ་ཉི་ཤུ་ཡོད་ཅེས་ཟེར་ན་མི་འཐད་
དེ། དབང་པོ་བརྟུལ་དང་རྣོན་པོ་དག །ཅེས་པའི་ཐད་ཀྱི་ཉི་སྣང་ལས། དེ་ལ་གང་ལམ་
ཤེས་པ་ཉིད་ནི་འོག་ནས་འཆད་པའི་མཐོང་བའི་ལམ་གྱི་སྐད་ཅིག་མ་བཅུ་དྲུག་པོ་གང་
ཡིན་པ་སྟེ། སྐད་ཅིག་མ་བཅུ་དྲུག་པོ་དེ་རྣམས་ལ་བྱང་ཆུབ་སེམས་དཔའ་དབང་པོ་བརྟུལ་
པོར་འགྱུར་བ་གང་ཡིན་པ་(༤༡བ)དེ་ནི་དད་པས་ལམ་དེ་ལ་རྗེས་སུ་འཇུག་པའི་ཕྱིར་
དེ་ལ་དད་པས་རྗེས་སུ་འབྲང་བ་ཞེས་བཤད་དོ། །དབང་པོ་རྣོན་པོ་ནི་ཤེས་རབ་ཀྱིས་
ལམ་དེ་ལ་རྗེས་སུ་འཇུག་པའི་ཕྱིར། ཆོས་ཀྱི་རྗེས་སུ་འབྲང་བ་ཞེས་བྱའོ། །ཞེས་གསུངས་
པ་མི་འཐད་པ་ཐལ། དབང་པོ་བརྟུལ་དང་རྣོན་པོ་དག །ཅེས་པས་འབྲས་གནས་དབང་
པོ་རྣོ་རྟུལ་གཉིས་བསྟན་པ་གང་ཞིག །འབྲས་གནས་ལ་དད་པའི་རྗེས་འབྲང་དང་ཆོས་
ཀྱི་རྗེས་འབྲང་གི་རྣམ་གཞག་མི་འཐད་པའི་ཕྱིར་ཏེ། མཛོད་ལས། དེ་ཚེ་དབང་པོ་རྣོ་
རྟུལ་དག །དད་པས་མོས་དང་མཐོང་བས་ཐོབ། །ཅེས་གསུངས་པའི་ཕྱིར། གཞན་
ཡང་། དད་དང་མཐོང་ཐོབ་ཅེས་པའི་ཕྱིར་འོང་ཞུགས་པ་དད་མོས་པ་དང་མཐོང་ཐོབ་
པ་གཉིས་གཅིག་ཏུ་བྱས་པ་དང་། ཕྱིར་མི་འོང་ཞུགས་པ་དད་མོས་པ་དང་མཐོང་ཐོབ་
པ་གཉིས་གཅིག་ཏུ་བསྡུས་ནས་བསྟན་པ་མི་འཐད་པར་ཐལ། འདིས་ཕྱིར་འོང་ཞུགས་
པ་དད་མོས་པ་དང༌། ཕྱིར་མི་འོང་ཞུགས་པ་དད་མོས་པ་གཉིས་གཅིག་ཏུ་བྱས་པ་དང་།
ཕྱིར་འོང་ཞུགས་པ་མཐོང་ཐོབ་པ་དང་ཕྱིར་མི་འོང་ཞུགས་པ་མཐོང་ཐོབ་པ་གཉིས་གཅིག་
ཏུ་བྱས་ནས་བསྟན་པའི་ཕྱིར་ཏེ། ཉི་སྣང་ལས། འབྲས་བུ་གཉིས་པ་དང་། གསུམ་པ་ལ་
- 428 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
ཞུགས་པ་དད་པས་མོས་པའི་དབང་དུ་མཛད་ནས་གསུངས་པ་ནི། ཞེས་པ་དང༌། འབྲས་
བུ་གཉིས་པ་དང་གསུམ་པ་ལ་ཞུགས་པ་མཐོང་བས་ཐོབ་པའི་དབང་དུ་མཛད་ནས་
གསུངས་པ་ནི། ཞེས་གསུངས་པའི་ཕྱིར། ཁ་ཅིག །འདིར་བསྟན་མཚོན་བྱ་དོན་གྱི་དགེ་
འདུན་ལ་ཉི་ཤུ་ཡོད་དེ། དེ་ལ་གཞུང་གིས་དངོས་སུ་བསྟན་པ་བཅུ་དགུ །རྒྱུན་ཞུགས་
ཞུགས་པས་ཁ་བསྐང་བས་ཉི་ཤུ་ཡོད་པའི་ཕྱིར། དང་པོ་གྲུབ་སྟེ། འོག་མིན་འགྲོ་
འཕར་བ་གསུམ་གྱི་དབྱེ་གཞི་ཡིན་པས་དོར་ལ་གཞན་རྣམས་སྒྲ་ཇི་བཞིན་པར་བགྲངས་
པས་བཅུ་དགུ་ཡོད་པའི་ཕྱིར། རྒྱུན་ཞུགས་ཞུགས་པ་ཤུགས་ལ་བསྟན་པ་ཡིན་ཏེ། དབང་
པོ་བརྟུལ་དང་རྣོན་པོ་དག །ཅེས་པས་ཆགས་བྲལ་སྔོན་སོང་གི་ཞུགས་པ་གཉིས་དངོས་སུ་
བསྟན་ནས། རྒྱུན་ཞུགས་ཞུགས་པ་ཤུགས་ལ་བསྟན་པའི་ཕྱིར། དེས་ན་ཕྱིར་འོང་
འབྲས་གནས་ཙམ་པོ་བ་དང་ཕྱིར་མི་འོང་འབྲས་གནས་ཙམ་པོ་བ་གཉིས་ལ་མོས་སྦྱོར་
མཛད་པའི་རྒྱུ་(༤ ༢ན)མཚན་ཡོད་དེ། དབང་པོ་རྟུལ་དང་རྣོན་པོ་དག །ཅེས་པས་
ཆགས་བྲལ་སྔོན་སོང་གི་ཞུགས་པ་གཉིས་བསྟན། དད་དང་མཐོང་ཐོབ། ཅེས་པས་དེ་
འདྲ་བའི་འབྲས་གནས་གཉིས་བསྟན་པས་ཆགས་བྲལ་སྔོན་སོང་གང་ལ་སྦྱོར་བའི་སྦྱོར་
གཞི་ངོས་གཟུང་བའི་ཆེད་དུ་ཡིན་ནོ། །སྐབས་འདིར་རྒྱུན་ཞུགས་འབྲས་གནས་ཙམ་པོ་
བས་ཁ་མི་འགེང་བའི་རྒྱུ་མཚན་ཡོད་དེ། རིགས་ནས་རིགས་སྐྱེ་བསྟན་པས་རྟོགས་
ནུས་པའི་ཕྱིར། ཕྱིར་འོང་འབྲས་གནས་ཙམ་པོ་བས་ཁ་མ་འགེང་བའི་རྒྱུ་མཚན་ཡོད་དེ།
བར་ཆད་གཅིག་པ་བསྟན་པས་རྟོགས་ནུས་པའི་ཕྱིར། ཕྱིར་མི་འོང་འབྲས་གནས་ཙམ་
པོ་བས་ཁ་མི་འགེང་བའི་རྒྱུ་མཚན་ཡོད་དེ། འདའ་བ་བཞི་བསྟན་པས་རྟོགས་ནུས་པའི་
ཕྱིར། དགྲ་བཅོམ་ཞུགས་པས་ཁ་མི་འགེང་བའི་རྒྱུ་མཚན་ཡོད་དེ། ལུས་མངོན་བྱེད་
བསྟན་པས་རྟོགས་ནུས་པའི་ཕྱིར། ཞེས་ཟེར། དེ་ལ་ཁོ་ན་རེ། དེ་མི་འཐད་དེ། དབང་
པོ་བརྟུལ་དང་རྣོན་པོ་དག །ཅེས་གཉིས་ཚིག་སྨོས་པ་མི་འཐད་པར་ཐལ། གཞུང་འདིས་
- 429 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དགེ་འདུན་གསུམ་བསྟན་པའི་ཕྱིར། ཟེར་ན། དེ་ཚེ་དབང་པོ་རྣོ་རྟུལ་དག །ཅེས་གཉིས་
ཚིག་སྨོས་པ་མི་འཐད་པར་ཐལ། གཞུང་འདིས་རྒྱུན་ཞུགས་འབྲས་གནས། འབྲས་
བུ་ཐོད་རྒལ་བའི་ཕྱིར་འོང་འབྲས་གནས། ཆགས་བྲལ་སྔོན་སོང་གི་ཕྱིར་མི་འོང་འབྲས་
གནས་གསུམ་བསྟན་པའི་ཕྱིར་ཏེ། དེ་ལྟར་དུ་མཛོད་ལས་གསུངས་པའི་ཕྱིར། གཞན་
ཡང་། སངས་རྒྱས་བསྟེན་དང་སྦྱིན་སོགས་དང་། །ཐབས་ལ་མཁས་པ་གང་ཡིན་པ། །
འདི་ལ་མོས་པའི་རྒྱུ་དག་ཡིན། །ཞེས་གཉིས་ཚིག་སྨོས་པ་མི་འཐད་པར་ཐལ། འདིས་
མོས་པ་སྒོམ་ལམ་སྒོམ་པའི་མཐུན་རྐྱེན་ཚང་བའི་རྒྱུ་གསུམ་བསྟན་པའི་ཕྱིར། ཁྱབ་
པ་སོང༌།
།
༈ རང་ལུགས་ཀྱི་སྐྱོན་ནི། ཉི་སྣང་ལས། འབྲས་བུ་གཉིས་པ་དང་། གསུམ་པ་ལ་
ཞེས་གསུངས་པ་མི་འཐད་པར་ཐལ། དད་དང་མཐོང་ཐོབ། ཅེས་པས་འབྲས་བུ་བར་པ་
གཉིས་ཀྱི་ཞུགས་པ་དངོས་སུ་མ་བསྟན་པའི་ཕྱིར། གཞན་ཡང་། ཉི་སྣང་ལས། གོང་དུ་
(༤ ༢བ)འཕོ་བ་ལྔ་པ་ཡིན་ཏེ། ཞེས་བཤད་པ་མི་འཐད་པར་ཐལ། དད་དང་མཐོང་
ཐོབ། ཅེས་པས་ཆགས་བྲལ་སྔོན་སོང་གི་འབྲས་གནས་དངོས་སུ་བསྟན་པའི་ཕྱིར། ཁ་
ཅིག །འདིར་བསྟན་མཚོན་བྱ་དོན་གྱི་དགེ་འདུན་ལ་གཞུང་གིས་དངོས་སུ་བསྟན་པ་
བཅུ་དགུ་དགྲ་བཅོམ་ཞུགས་པས་ཁ་བསྐང་བས་ཉི་ཤུ་ཡོད་དེ། འོག་མིན་འགྲོ་འཕར་
བ་གསུམ་གྱི་དབྱེ་གཞི་ཡིན་པས་དོར་ལ། གཞན་རྣམས་སྒྲ་ཇི་བཞིན་པར་བགྲངས་པས་
བཅུ་དགུ་ཡོད་པའི་ཕྱིར། ཟེར་ན་མི་འཐད་དེ། ཉི་སྣང་ལས། གང་འདི་ཉོན་མོངས་པ་
དགུ་པ་སྤངས་པ་ལས་ནི་ཕྱིར་མི་ལྡོག་པ། ཞེས་བཤད་དོ། །དེ་ནི་རྣམ་པ་ལྔར་ཤེས་པར་
བྱའོ། །འདི་ལྟ་སྟེ་བར་མ་དོར་ཡོངས་སུ་མྱ་ངན་ལས་འདའ་བ་ནི། ཞེས་པས་དང་པོ་
ངོས་བཟུང་། སྐྱེས་ནས་ཡོངས་སུ་མྱ་ངན་ལས་འདས་པ་ནི། ཞེས་པས་གཉིས་པ་དང་།
མངོན་པར་འདུ་བྱེད་པ་དང་བཅས་པའི་མྱ་ངན་ལས་འདའ་བ་ནི། ཞེས་པས་གསུམ་པ་
- 430 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
དང༌། མངོན་པར་འདུ་བྱེད་མེད་པ་ཡོངས་སུ་མྱ་ངན་ལས་འདའ་བ་ནི། ཞེས་པས་བཞི་
པ་དང༌། གོང་དུ་འཕོ་བ་ལྔ་པ་ཡིན་ཏེ། ཞེས་པས་ལྔ་པ་དང༌། གང་ཡང་གཟུགས་ཀྱི་
འདོད་ཆགས་དང་བྲལ་བའི་ཕྱིར་མི་ལྡོག་པ་དེ་ནི་འདི་ནས་ཤི་འཕོས་ནས་གཟུགས་
མེད་པར་སྐྱེ་བར་འགྱུར་བ་ནི། ཞེས་དང་། དེ་ལྟར་ན་ཕྱིར་མི་ལྡོག་པ་དྲུག་པ་ཡིན་
ནོ། །ཞེས་དྲུག་པ་དང༌། བདུན་པ་མཐོང་བའི་ཆོས་ལས་མྱ་ངན་ལས་འདའ་བ་ནི། ཞེས་
བདུན་པ་དང་། གང་ཡང་འགོག་པའི་སྙོམས་པར་འཇུག་པ་ཐོབ་པའི་ཕྱིར་མི་ལྡོག་པ་
དེ་ནི་མྱ་ངན་ལས་འདས་པ་དང་འདྲ་བའི་ཆོས་ལུས་ཀྱི་མངོན་སུམ་དུ་བྱེད་པའི་ཕྱིར།
ཞེས་བརྒྱད་པ་ངོས་གཟུང་བ་མི་འཐད་པར་ཐལ། ཉི་སྣང་གི་ལུགས་ལ་འོག་མིན་འགྲོ་
ནས་སྲིད་རྩེར་འགྲོའི་བར་ལྔ་པོ་དེ་ལ་གོང་འཕོ་ཞེས་གཅིག་ཏུ་བྱས་ནས་དགེ་འདུན་ཉི་
ཤུའི་གྲངས་ལྔ་པ་དང༌། གཟུགས་ཀྱི་ཆགས་བཅོམ་གྱི་མིང་ཅན་གྱི་བྱང་སེམས་དགེ་
འདུན་ཉི་ཤུའི་དྲུག་པར་འདྲེན་མི་རིགས་པའི་ཕྱིར། ཁོ་ན་རེ། རྒྱན་སྣང་གི་ལུགས་ལ་ཡང་
འོག་མིན་འགྲོ་ནས་སྲིད་རྩེར་འགྲོའི་བར་ལྔ་པོ་དེ་གོང་འཕོ་གཅིག་ཏུ་འདྲེན་རིགས་པར་ཐལ།
རྒྱན་སྣང་ལས་གོང་དུ་འཕོ་བ་ལྔ་པ་ཡིན་ཏེ། ཞེས་གསུངས་པའི་ཕྱིར་ན་སྐྱོན་མེད་དེ། ཉི་
སྣང་(༤ ༣ན)ལས། འོག་མིན་འགྲོ་ནས་སྲིད་རྩེར་འགྲོའི་བར་ལྔ་པོ་དེ་གོང་འཕོ་ཞེས་
ལྔ་པ་དང་། གཟུགས་ཀྱི་ཆགས་བཅོམ་གྱི་མིང་ཅན་དྲུག་པར་གསལ་བར་བཤད་ཅིང་།
རྒྱན་སྣང་ལས། དེ་ལྔ་པོ་དེ་ལ་གོང་འཕོའི་མིང་གིས་བཏགས་ནས་དེ་ལ་འོག་མིན་
འགྲོའི་མིང་ཅན་དང་སྲིད་རྩེར་འགྲོའི་མིང་ཅན་གཉིས་སུ་ཕྱེ་ནས། འོག་མིན་འགྲོའི་
མིང་ཅན་དེ་ལ་འཕར་བ་གསུམ་གྱི་མིང་གིས་བཏགས་པ་དང་། སྲིད་རྩེར་འགྲོའི་མིང་
ཅན་ལ་གཟུགས་ཀྱི་ཆགས་བཅོམ་ཞེས་བཏགས་ནས་དེ་ལ་ལུས་མངོན་བྱེད་དང་མཐོང་
ཆོས་ཞི་གཉིས་སུ་ཕྱེ་ནས་བསྟན་པའི་ཕྱིར། །
ཁ་ཅིག །འདིར་བསྟན་མཚོན་བྱ་དོན་གྱི་དགེ་འདུན་ལ་ཉི་ཤུ་ཡོད་དེ། རྩ་བའི་
- 431 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
གཞུང་གི་སྒྲ་ཇི་བཞིན་པར་བགྲངས་པས་ཉི་ཤུ་ཡོད་པའི་ཕྱིར་ཟེར་བ་མི་འཐད་དེ། དེ་
ལྟར་རྒྱན་སྣང་དང་ཉི་སྣང་གཉིས་ཀ་དང་འགལ་བའི་ཕྱིར། སློབ་དཔོན་གྱི་ལུགས་ལ་
ཁ་ཅིག །འདིར་བསྟན་མཚོན་བྱ་དོན་གྱི་དགེ་འདུན་དེ་ལ་ཉི་ཤུ་ཡོད་དེ། བྱང་སེམས་
འཕགས་པ་དེ་ལ་དོན་དམ་པའི་སེམས་དང་པོ་བསྐྱེད་པ། མ་གོས་པའི་སྤྱོད་པ་ལ་
ཞུགས་པ། ཕྱིར་མི་ལྡོག་པ། སྐྱེ་བ་གཅིག་གིས་ཐོགས་པའི་བྱང་སེམས་རྣམས་སུ་ཡོད་
པས། དོན་དམ་པའི་སེམས་དང་པོ་བསྐྱེད་པའི་བྱང་སེམས་དེ་ལས་དང་པོ་བ་ལ་བྱེད།
མ་གོས་པའི་སྤྱོད་པ་ལ་ཞུགས་པའི་བྱང་སེམས་དེ་ས་གཉིས་པ་ནས་བདུན་པའི་བར་གྱི་
བྱང་སེམས་ལ་བྱེད། ཕྱིར་མི་ལྡོག་པའི་བྱང་སེམས་དེ་ས་བརྒྱད་པ་དང་དགུ་པའི་གནས་
སྐབས་ཀྱི་བྱང་སེམས་ལ་བྱེད། སྐྱེ་བ་གཅིག་གིས་ཐོགས་པ་ས་བཅུ་པའི་གནས་སྐབས་
ཀྱི་བྱང་སེམས་ལ་བྱེད་ཅིང་། དེ་ཡང་ས་དང་པོ་ལ་རྒྱུན་ཞུགས་ཞུགས་པ་དབང་པོ་རྣོ་
རྟུལ་གཉིས། རྒྱུན་ཞུགས་འབྲས་གནས་ཙམ་པོ་བ། རིགས་ནས་རིགས་སྐྱེ་གཉིས་ཏེ་
ལྔའི་མིང་ཅན་དང་། ས་གཉིས་པ་ནས་བདུན་པའི་བར་ལ་ཕྱིར་མི་འོང་ཞུགས་པ། ཕྱིར་
འོང་འབྲས་གནས་ཙམ་པོ་བ། དེ་ཁྱད་པར་ཅན་གཉིས་དང་། ས་བརྒྱད་པ་ཡན་ཆད་ཀྱི་
བྱང་སེམས་ལ་ཕྱིར་མི་འོང་། དགུ་པ་དང་བཅུ་པ་ལ་དགྲ་བཅོམ་ཞུགས་པ། སྲིད་པ་ཐ་
མའི་བྱང་སེམས་ལ་(༤ ༣བ)བསེ་རུ་ལྟ་བུའི་རང་སངས་རྒྱས་ཀྱི་བྱང་སེམས་ཀྱི་མིང་ཅན་
རྣམས་སུ་ཡོད་པའི་ཕྱིར། ཞེས་ཟེར་ན། ཕྱིར་མི་འོང་གི་མིང་ཅན་གྱི་བྱང་སེམས་དེ་ས་
བརྒྱད་པ་ཡན་ཆད་ཀྱི་བྱང་སེམས་ལ་བྱེད་མི་རིགས་པར་ཐལ། མཐོང་ཆོས་ཞི་དང་ལུས་
མངོན་བྱེད་ཀྱི་མིང་ཅན་གྱི་བྱང་སེམས་དེ་ས་དྲུག་པ་ནས་འཇོག་རིགས་པའི་ཕྱིར།
རྣམ་བཤད་ལས། སྲིད་རྩེའི་ཉོན་མོངས་དང་ལྡན་པ་བྱང་ཆུབ་སེམས་དཔའ་ས་དྲུག་པ་
བ་དེ་ལ་དགེ་འདུན་ཉི་ཤུའི་གྲངས་འཛིན་བརྒྱད་ལས་གཞན་རྣམ་པ་གཉིས་སོ། །མཐོང་
བའི་ཆོས་ལ་ཞི་བ་ལས་ཉོན་གྱི་དབང་གིས་ཉིང་མཚམས་སྦྱོར་བའི་སྐྱེ་བ་ཟད་པ་ཐོབ་
- 432 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
པ་དང་། རྣམ་ཐར་བརྒྱད་ཏིང་ངེ་འཛིན་གྱི་ལུས་ཀྱིས་མངོན་སུམ་དུ་བྱེད་པ་གཉིས་ཡོད་
པའི་ཕྱིར། ཞེས་གསུངས་པའི་ཕྱིར། ཁ་ཅིག །མཐོང་ལམ་སྐད་ཅིག་དང་པོ་བཅོ་ལྔ་ལ་
གནས་པའི་བྱང་སེམས་ལ་རྒྱུན་ཞུགས་ཞུགས་པ་དད་པའི་རྗེས་འབྲང་དང་། ཆོས་ཀྱི་རྗེས་
འབྲང་གི་མིང་ཅན་དང་། ས་གཉིས་པ་ནས་ལྔ་པའི་བར་གྱི་བྱང་སེམས་ལ་རིགས་
གནས་རིགས་སྐྱེ་གཉིས་ཀྱི་མིང་ཅན་དང་། ས་དྲུག་པ་བ་ལ་ཕྱིར་འོང་ཞུགས་པ། ས་
བདུན་པ་བ་ལ་ཕྱིར་འོང་འབྲས་གནས་ཙམ་པོ་བ་དང་དེ་ཁྱད་པར་ཅན་དང༌། ས་བརྒྱད་
པ་དང་དགུ་པ་བ་ལ་ཕྱིར་མི་འོང་ཞུགས་པ་དང་། ས་བཅུ་པ་བ་ལ་བར་འདའ་བ་ནས་
ལུས་མངོན་བྱེད་ཀྱི་བར་གྱི་ཕྱིར་མི་འོང་གི་མིང་ཅན་གྱི་བྱང་སེམས་རྣམས་སུ་འཇོག །
ཅེས་ཟེར་ན། མཐོང་ལམ་སྡུག་བསྔལ་ཆོས་ཤེས་ལ་གནས་པའི་བྱང་སེམས་དེ་རྒྱུན་
ཞུགས་ཞུགས་པའི་མིང་ཅན་ཡིན་པར་ཐལ། སྐད་ཅིག་དང་པོ་བཅོ་ལྔ་ལ་གནས་པའི་
བྱང་སེམས་དེ་དེ་ཡིན་པའི་ཕྱིར། རྟགས་ཁས། འདོད་ན། དེ་ཆོས་ཅན། དེ་མ་ཡིན་
པར་ཐལ། རྒྱུན་ཞུགས་འབྲས་གནས་ཀྱི་མིང་ཅན་ཡིན་པའི་ཕྱིར། དེ་དེར་ཐལ། ལམ་
རྗེས་ཤེས་ལ་གནས་པའི་བྱང་སེམས་དེ་རྒྱུན་ཞུགས་འབྲས་གནས་ཀྱི་མིང་ཅན་གང་
ཞིག །ཐེག་ཆེན་གྱི་མཐོང་ལམ་ཤེས་པ་བརྒྱད་ཅིག་ཅར་དུ་སྐྱེ་བའི་ཕྱིར་ཏེ། གསེར་ཕྲེང་
ལས། (༤༤ན)འདི་དག་རིམ་པ་ལྟར་ས་རིམ་ཅན་ལ་སྦྱར་བ་མི་འཐད་པར་གོ་སྟེ། ཆོས་
འབྲང་དང་བར་ཆད་གཅིག་པའི་སྐབས་སུ་ཡང་མདོ་ལས་དེ་དག་སྐྱེ་བ་གཅིག་གིས་
ཐོགས་པའི་སེམས་པར་བཤད་པས་སོ། །
མཚོན་བྱ་དོན་གྱི་དགེ་འདུན་གྱི་དབྱེ་གཞི་བཤད་པ། །
༈ རང་ལུགས་ལ། མཚོན་བྱ་དོན་གྱི་དགེ་འདུན་གྱི་དབྱེ་གཞི། དབྱེ་བའི་གྲངས།
དངོས་བཏགས་ཀྱི་ཁྱད་པར་དང་གསུམ། དང་པོ་ནི། བྱང་སེམས་འཕགས་པ་དེ་འདིར་
- 433 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
བསྟན་མཚོན་བྱ་དོན་གྱི་དགེ་འདུན་གྱི་དབྱེ་གཞི་ཡིན་ནོ། ། །
གཉིས་པ་ལ་འཕགས་པའི་ལུགས་དང་། སློབ་དཔོན་གྱི་ལུགས་གཉིས། དང་པོ་
ནི། སྐབས་འདིར་བསྟན་གྱི་དགེ་འདུན་དཀོན་མཆོག་ལ་ཉི་ཤུ་ཡོད་དེ། དངོས་སུ་
བསྟན་པ་བཅུ་དྲུག །ཤུགས་ལ་བསྟན་པ་བཞི་རྣམས་སུ་ཡོད་པའི་ཕྱིར། དང་པོ་གྲུབ་སྟེ།
དབང་པོ་རྟུལ་དང་རྣོན་པོ་དག །ཅེས་པས་དངོས་སུ་བསྟན་པ་དབང་རྟུལ་དད་པའི་རྗེས་
འབྲང་དང༌། དབང་རྣོན་ཆོས་ཀྱི་རྗེས་འབྲང་གི་མིང་ཅན་གཉིས། དད་དང་མཐོང་
ཐོབ། །ཅེས་པས་འབྲས་བུ་བར་པ་གཉིས་ཀྱི་ཞུགས་པ་དད་མོས་པ་གཉིས་གཅིག་ཏུ་
བྱས་པ་དང༌། དེའི་མཐོང་ཐོབ་པ་གཉིས་གཅིག་ཏུ་བྱས་པའི་མིང་ཅན་གཉིས་དང་།
རིགས་ནས་རིགས། །ཞེས་པས་དངོས་སུ་བསྟན་པ་རྒྱུན་ཞུགས་རིགས་ནས་རིགས་སྐྱེའི་
མིང་ཅན་གཉིས་དང་། བར་ཆད་གཅིག་ཅེས་པས་དངོས་སུ་བསྟན་པ་ཕྱིར་འོང་འབྲས་
གནས་ཚེ་གཅིག་བར་ཆད་གཅིག་པའི་མིང་ཅན་དང་། བར་སྐྱེས་གནས་དང་། བྱེད་དང་
བྱེད་མིན། ཞེས་པས་དངོས་སུ་བསྟན་པ་འདའ་བ་བཞིའི་མིང་ཅན་དང་། འོག་མིན་འགྲོ །
འཕར་གསུམ་སྲིད་རྩེ་མཐར་ཐུག་འགྲོ །ཞེས་པས་དངོས་སུ་བསྟན་པ་འཕར་བ་གསུམ་
དང་གོང་འཕོ་གཅིག་ཏུ་བྱས་པའི་གོང་འཕོའི་མིང་ཅན་གཅིག་དང་། གཟུགས་ཀྱི་ཆགས་
བཅོམ་ཞེས་པས་དངོས་སུ་བསྟན་པ་གཟུགས་མེད་ཉེར་འགྲོའི་མིང་ཅན་དང་། ཆོས་
ལ་ཞི་ཞེས་པས་དངོས་སུ་བསྟན་པ་མཐོང་ཆོས་ཞིའི་མིང་ཅན་དང་། ལུས་མངོན་སུམ་
བྱེད། །ཅེས་པས་དངོས་སུ་བསྟན་པ་ལུས་མངོན་བྱེད་ཀྱི་མིང་ཅན་དང་། བསེ་རུ། ཞེས་
པས་དངོས་སུ་བསྟན་པ་བསེ་རུ་རང་སངས་རྒྱས་ཀྱི་མིང་ཅན་རྣམས་སུ་ཡོད་པའི་ཕྱིར།
གཉིས་པ་གྲུབ་སྟེ། རྒྱུན་ཞུགས་(༤ ༤ བ)འབྲས་གནས་ཙམ་པོ་བ། ཕྱིར་འོང་འབྲས་
གནས་ཙམ་པོ་བ། ཕྱིར་མི་འོང་འབྲས་གནས་ཙམ་པོ་བ། དགྲ་བཅོམ་ཞུགས་པའི་མིང་
ཅན་རྣམས་སུ་ཡོད་པའི་ཕྱིར། །
- 434 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན།
གཉིས་པ་ནི། སྐབས་འདིར་བསྟན་གྱི་དགེ་འདུན་དེ་ལ་ཉི་ཤུ་ཡོད་དེ། རྒྱུན་ཞུགས་ཀྱི་
སྐོར་ལ་ལྔ། ཕྱིར་འོང་གི་སྐོར་ལ་གསུམ། ཕྱིར་མི་འོང་གི་སྐོར་ལ་བཅུ། དགྲ་བཅོམ་
ཞུགས་པའི་མིང་ཅན། བསེ་རུ་རང་སངས་རྒྱས་ཀྱི་མིང་ཅན་རྣམས་སུ་ཡོད་པའི་ཕྱིར།
དང་པོ་ལ་ལྔ་ཡོད་དེ། རྒྱུན་ཞུགས་ཞུགས་པ་དབང་བརྟུལ་དད་པའི་རྗེས་འབྲང་དང་།
དབང་རྣོན་ཆོས་ཀྱི་རྗེས་འབྲང་གི་མིང་ཅན་གཉིས། རྒྱུན་ཞུགས་འབྲས་གནས་ཙམ་པོ་
བའི་མིང་ཅན། རིགས་ནས་རིགས་སྐྱེའི་མིང་ཅན་གཉིས་རྣམས་སུ་ཡོད་པའི་ཕྱིར། །
གཉིས་པ་ལ་གསུམ་ཡོད་དེ། ཕྱིར་འོང་ཞུགས་པའི་མིང་ཅན། ཕྱིར་འོང་འབྲས་
གནས་ཙམ་པོ་བའི་མིང་ཅན། ཕྱིར་འོང་ཚེ་གཅིག་བར་ཆད་གཅིག་པའི་མིང་ཅན་རྣམས་
སུ་ཡོད་པའི་ཕྱིར།
གསུམ་པ་ལ་བཅུ་ཡོད་དེ། ཕྱིར་མི་འོང་ཞུགས་པའི་མིང་ཅན། འདའ་བ་བཞིའི་
མིང་ཅན་བཞི། འོག་མིན་འགྲོ་དབྱེ་གཞིར་བྱས་པའི་འཕར་བ་གསུམ་གྱི་མིང་ཅན་
གསུམ། སྲིད་རྩེའི་མཐར་ཐུག་འགྲོར་བཏགས་པའི་གཟུགས་ཀྱི་ཆགས་བཅོམ་དབྱེ་
གཞིར་བྱས་ནས་དེ་ལས་ཕྱེ་བའི་མཐོང་ཆོས་ཞི་དང་། ལུས་མངོན་བྱེད་ཀྱི་མིང་ཅན་
རྣམས་སུ་ཡོད་པའི་ཕྱིར། ་་་་་་་་་་
༈ དེས་ན་སྐབས་འདིར་དངོས་སུ་བསྟན་པ་བཅུ་བདུན་དང་། ཤུགས་ལ་བསྟན་པ་
གསུམ་ཡོད། གཞུང་གིས་བསྟན་ཚུལ་ནི། དབང་པོ་བརྟུལ་དང་རྣོན་པོ་དག །ཅེས་པས་
རྒྱུན་ཞུགས་ཞུགས་པ་དབང་བརྟུལ་དད་པའི་རྗེས་འབྲང་དང་། དབང་རྣོན་ཆོས་ཀྱི་རྗེས་
འབྲང་གཉིས་དངོས་སུ་བསྟན་ནས་ཤུགས་ལ་རྒྱུན་ཞུགས་འབྲས་གནས་ཙམ་པོ་བའི་
མིང་ཅན་དེ་བསྟན། རིགས་གནས་རིགས་ཞེས་པས་རྒྱུན་ཞུགས་རིགས་སྐྱེའི་མིང་ཅན་
གཉིས་དངོས་སུ་བསྟན། དད་དང་མཐོང་ཐོབ། ཅེས་པས་ཕྱིར་འོང་ཞུགས་པ་དད་མོས་
པ་དང་མཐོང་ཐོབ་པ་གཉིས་གཅིག་ཏུ་བྱས་པ་དང༌། ཕྱིར་མི་འོང་ཞུགས་པ་དད་མོས་པ་
- 435 -



རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ། ༼༢༽
དང་མཐོང་ཐོབ་པ་གཉིས་གཅིག་ཏུ་བྱས་པའི་འབྲས་བུ་བར་པ་གཉིས་ཀྱི་ཞུགས་པའི་
མིང་ཅན་གཉིས་དངོས་སུ་བསྟན། བར་ཆད་གཅིག །ཅེས་པས་ཕྱིར་འོང་ཚེ་གཅིག་བར་
ཆད་གཅིག་པའི་མིང་ཅན་དངོས་སུ་བསྟན་པའི་ཤུགས་(༤༥ན)ལ་ཕྱིར་འོང་འབྲས་གནས་
ཙམ་པོ་བའི་མིང་ཅན་དེ་བསྟན། བར་སྐྱེས་གནས་དང༌། བྱེད་དང་བྱེད་མིན། ཞེས་པས་
འདའ་བ་བཞི་དངོས་སུ་བསྟན། འོག་མིན་འགྲོ། འཕར་གསུམ། ཞེས་པས་འོག་མིན་
འགྲོ་དབྱེ་གཞིར་བྱས་པའི་འཕར་བ་གསུམ་གྱི་མིང་ཅན་གསུམ་དངོས་སུ་བསྟན། སྲིད་
རྩེའི་མཐར་ཐུག་འགྲོ། གཟུགས་ཀྱི་ཆགས་བཅོམ་མཐོང་བ་ཡི། །ཆོས་ལ་ཞི་ལུས་
མངོན་སུམ་བྱེད། །ཅེས་པས་མཐོང་ཆོས་ཞི་དང་ལུས་མངོན་བྱེད་ཀྱི་མིང་ཅན་གཉིས་
དངོས་སུ་བསྟན་ནས་ཤུགས་ལ་དགྲ་བཅོམ་ཞུགས་པའི་མིང་ཅན་དེ་བསྟན། བསེ་རུ།
ཞེས་པས་བསེ་རུ་རང་སངས་རྒྱས་ཀྱི་མིང་ཅན་དེ་དངོས་སུ་བསྟན་པའི་ཕྱིར། །
གསུམ་པ་དངོས་བཏགས་ཀྱི་ཁྱད་པར་ལ། ཁོ་ན་རེ། བྱང་སེམས་ལ་རྒྱུན་ཞུགས་
སོགས་ཀྱི་མིང་གིས་བཏགས་པ་དེ་མཚན་ཉིད་པ་ཡིན་ཏེ། དེ་ལྟར་དུ་ཕྱིར་མི་ལྡོག་པའི་
འཁོར་ལོའི་མདོ་ལས་གསུངས་པའི་ཕྱིར། ཞེས་ཟེར་ན་མི་འཐད་དེ། དེ་ལྟར་ན་བྱང་
སེམས་ལ་རང་སངས་རྒྱས་ཀྱི་མིང་གིས་བཏགས་པ་དེ་ཡང་མཚན་ཉིད་པ་ཡིན་དགོས་
པས་ཐེག་ཆེན་པ་དང་། ཐེག་པ་འབྲིང་གི་གང་ཟག་གི་གཞི་མཐུན་ཡོད་པར་ཐལ་བའི་
སྐྱོན་ཡོད་པའི་ཕྱིར། གཞན་ཡང་། དེ་མི་འཐད་དེ། གཟུགས་མེད་ཉེར་འགྲོའི་ཕྱིར་མི་
འོང་དུ་གྱུར་པའི་སེམས་དཔའ་མེད་པའི་ཕྱིར། གཟུགས་མེད་ཁམས་སུ་སྐྱེ་བ་ལེན་པའི་
བྱང་འཕགས་མེད་པའི་ཕྱིར་ཏེ། དེར་བསམ་བཞིན་དུ་སྐྱེ་བ་ལེན་པའི་བྱང་འཕགས་
ཀྱང་མེད། དེར་ལས་ཉོན་གྱིས་སྐྱེ་བ་ལེན་པའི་བྱང་འཕགས་ཀྱང་མེད་པའི་ཕྱིར། དང་
པོ་གྲུབ་སྟེ། མདོ་སྡུད་པ་ལས། བྱང་ཆུབ་ཡོན་ཏན་ཕ་རོལ་ཕྱིན་ཉམས་འགྱུར། །ཞེས་
གཟུགས་མེད་ཁམས་སུ་སྐྱེ་བ་དོན་དུ་གཉེར་མི་བྱེད། ཅེས་གསུངས་པའི་ཕྱིར། །
- 436 -



དགེ་འདུན་ཉི་ཤུའི་མཐའ་དཔྱོད་མཁས་པའི་མགུལ་རྒྱན། །
གཉིས་པ་གྲུབ་སྟེ། རྒྱུད་བླ་མ་ལས། འཕགས་པས་འཆི་དང་ན་བ་དང་། །རྒ་བའི་
སྡུག་བསྔལ་རྩད་ནས་སྤངས། །ལས་དང་ཉོན་མོངས་དབང་གིས་སྐྱེ། །དེ་ལ་དེ་མེད་
ཕྱིར་དེ་མེད། །ཅེས་གསུངས་པའི་ཕྱིར། དགེ་འདུན་ཉི་ཤུའི་མཐའ་དཔྱོད་རྗེ་བཙུན་ཆོས་
ཀྱི་རྒྱལ་མཚན་དཔལ་བཟང་པོའི་གསུང་རྩོམ་ཕུལ་དུ་བྱུང་བའོ།། །།
ཤེར་ཕྱིན་མན་ངག་སྙིང་པོའི་དཀའ་བའི་གནད། །ལུང་རིགས་ལམ་ནས་དྲངས་ཏེ་
མ་ནོར་བར། །གསལ་མཛད་ཆོས་ཀྱི་རྒྱལ་མཚན་དེའི་བཞེད་སྲོལ། །བརྒྱུད་འཛིན་དང་
བཅས་བསྐལ་བརྒྱལ་དར་རྒྱས་ཤོག །དགེ་ལེགས་འཕེལ།། །།
- 437 -



ਲੋਕ ਈ ਇਨਸਾਨ ਨ ਰ ਸਮਸ
॥ ਸਮਰ ਨੂੰ ਕਈ ਵਾਰ ਸਖ਼ਤ
ਲਕ ਪਲ ਲਈ ਸਮਮਾਨ ਨਾਲ ਨਾਲ
ਬਸ ਇਹ ਮਸਲRਵਸ



（གངས་ཅན་ཁྱད་ནོར་》དཔེ་ཚོགས་ཆེན་མོའི་བསྡུ་སྒྲིག་དང་
ལས་ཞུགས་མི་སྣའི་མཚན་ཐོ།
བསྡུ་སྒྲིག་འགན་འཛིན་པ། བློ་བཟང་ལྷུན་གྲུབ། དབང་གྲགས། ཚེ་རིང་།
ལས་ཞུགས་མི་སྣ། བློ་བཟང་ཆོས་འབྱོར། རྒྱལ་མཚན་བྱམས་པ། ཚེ་བརྟན་རྡོ་རྗེ།
འཕྲིན་ལས། ཀུན་དགའ་རྒྱལ་མཚན། བློ་བཟང་འཕགས་མཆོག །
ཕུར་བུ། ཕུན་ཚོགས་ཚོགས་གཉིས། བློ་བཟང་འཇིགས་མེད།
ཚེ་རིང་བཀྲ་ཤིས། ཡེ་ཤེས། བསམ་གྲུབ། ཚེ་རིང་མ། ལྷ་སྐྱིད།
ཚེ་རིང་ཆོས་སྒྲོན། རྡོ་རྗེ་མཚོ། ལྷག་པ་སྒྲོལ་མ། བཀྲ་གཡང་།
བྱམས་པ་ཆོས་སྒྲོན། བསོད་ནམས་དབྱངས་ཅན།



ਵੈਲਨ ਪn ਦੇ ਨਵੇਂ
ਸਾਲ



དཔེ་སྒྲིག་འགན་འཁུར་པ། ཚངས་པོ།
གངས་ཅན་ཁྱད་ནོར་ལས།
༄༅། །རྗེ་བཙུན་ཆོས་ཀྱི་རྒྱལ་མཚན་གྱི་གསུང་འབུམ་བཞུགས་སོ། །
( ༨/༡༤)
སེར་གཙུག་ནང་བསྟན་དཔེ་རྙིང་འཚོལ་བསྡུ་
ཕྱོགས་སྒྲིག་ཁང་གིས་བསྒྲིགས།
ཀྲུང་གོའི་བོད་རིག་པ་དཔེ་སྐྲུན་ཁང་གིས་བསྐྲུན་ཏེ་བཀྲམ།
པེ་ཅིན་ཀྲུའུ་ཅི་པར་འདེབས་འགན་ཚད་ཀུང་སིས་དཔར་བཏབ།།
སྤྱི་ལོ་༢༠༡༢ ལོའི་ཟླ་༡ ༢ པར་པར་གཞི་དང་པོ་བསྒྲིགས།
སྤྱི་ལོ་༢༠ ༡ ༢ ལོའི་ཟླ་༡ ༢ པར་པར་ཐེངས་དང་པོ་བཏབ།
དེབ་ཚད། ༧༨ ༧mmx ༡༠༩༢mm ༡/༡༦
དཔར་གྲངས། ༠༠༠༡༣༠༠༠
ISBN 978 - 7—80253-572 - 5/B157
གསུང་འབུམ་ཆ་ཚང་( དེབ་༡ - ༡༤ཡོད་) ལ་སྒོར། ༧༢༨.༠༠



ਕਿ ਕਸਾਬਕਸੇ ਵੀ
ਏ
,



అతను



JDON
F
sel
S
5
S
30
13
ES
SK
CA
SA
She 36



ནམས་
།
པ་
་་་
་་་
་
ན།
་
བད་ན་།
1 /
/
ནས་
1:/
ས
གངས་ཅན་ཁྱད་ནོར་དཔེ་ཚོགས།
སྤྱིའི་པོད་ཕྲེང་ཉིས་བརྒྱ་དོན་ལྔ་པ།
，
21 ཞི་
་
ན་
་
་
་
་་་
k
་
ལ་
ནམ
་
ing in
།
་
༡
/
༧
ས་ལ་
་་་
|S BN 978-7 - 8 0 253-522-5
་་་
ཙམ། ༩༡
gll787802153522 o/>
ས་
ཚོགས་ (1-141): 728.OOOL
